<?xml version="1.0" encoding="utf-8"?>
<Tei xmlns="http://www.tei-c.org/ns/1.0" xmlns:xsi="http://www.w3.org/2001/Xmlschema-instance" xsi:schemaLocation="http://www.tei-c.org/ns/1.0 http://arabic-latin-corpus.philosophie.uni-wuerzburg.de/schema/alc-tei.xsd">
<teiHeader>
<fileDesc>
<titleStmt>
<title type="short">Surgery</title>
<title xml:lang="la">Chirurgia</title>
<title xml:lang="ar-Latn">Kitāb al-Taṣrīf li-man ʿaǧiza ʿan al-taʾlīf, Bk 30</title>
<title xml:lang="en">The Distribution of &lt;Medical Knowledge&gt; to Those who Are Incapable of Collecting It, Bk 30</title>
<author ref="http://d-nb.info/gnd/118816063">
<name xml:lang="ar-Latn">Abū l-Qāsim Ḫalaf al-Zahrāwī</name>
<name xml:lang="la">Albucasis</name>
</author>
<respStmt>
<resp>translated by</resp>
<name ref="http://d-nb.info/gnd/119174979" xml:lang="en">Gerard of Cremona</name>
</respStmt>
<respStmt>
<resp>transcribed by</resp>
<name ref="http://d-nb.info/gnd/1162927666">Irina Galynina</name>
</respStmt>
</titleStmt><editionStmt><edition>0.2.4</edition></editionStmt>
<publicationStmt>
<publisher>Institute of Philosophy, University of Würzburg</publisher>
<address>
<addrLine>Residenz, Südflügel</addrLine>
<addrLine>97070 Würzburg</addrLine>
<addrLine>Germany</addrLine>
</address>
<availability status="free">
<licence target="https://creativecommons.org/licenses/by-sa/4.0/">Creative Commons
Attribution-ShareAlike 4.0 International (CC BY-SA 4.0)</licence>
</availability>
</publicationStmt>
<seriesStmt>
<title ref="http://arabic-latin-corpus.philosophie.uni-wuerzburg.de">
Arabic and Latin Corpus
</title>
<respStmt>
<resp>edited by</resp>
<name ref="https://d-nb.info/gnd/11800638X">Dag Nikolaus Hasse</name>
</respStmt>
<respStmt>
<resp>together with</resp>
<name ref="http://d-nb.info/gnd/112492051X">Jon Bornholdt</name>
<name ref="http://d-nb.info/gnd/1139662686">Andreas Büttner</name>
<name ref="http://d-nb.info/gnd/1162927666">Irina Galynina</name>
</respStmt>
</seriesStmt>
<sourceDesc>
<bibl facs="https://nbn-resolving.org/urn:nbn:de:bvb:12-bsb10147965-0">Abū l-Qāsim Ḫalaf al-Zahrāwī (Albucasis), Albucasis Chirurgicorum omnium primarii, lib. tres (Strasbourg, 1532).</bibl>
</sourceDesc>
</fileDesc>
<profileDesc>
<langUsage>
<language ident="la">Latin</language>
</langUsage>
</profileDesc>
</teiHeader>
<text>
<body>
<div> <p type="head">¶ Manuallis Medicinae Albucasis in Chirurgiae suae Liber</p> </div>
<div type="preface"> <p type="head">Praefatio.</p> <p>Postquam compleui uobis o Filii, librum hunc, qui est postremus scientiae in medicina cum complemento ipsius, et consecutus sum finem in eo, ex expositionibus eius, et ipsius declarationibus, uisum est mihi, ut compleam ipsum uobis cum hoc Tractatu qui est pars operationis, id est, chirurgiae cum manu. Quoniam operatio cum manu prostrata est in regione nostra, et tempore nostro priuata omnino: donec fortasse periit scientia eius, et abscissum est uestigium eius: et non remanserunt ex ea, nisi descriptiones paruae in libris antiquorum, quas mutauerunt manus: et accidit eis error et haesitatio, donec clausae sunt intentiones eius, et elongata est uis ipsius: Visum est mihi, ut uiuificem eam cum ordinatione huius Tractatus in ea secundum uiam ex positionis, et declarationis, et abbreuiationis: et ut ueniam cum formis ferramentorum Cauterii, et reliquorum instrumentorum operis: cum fit ex declarationis additione, et ex properatione eius quod est necesse. Caussa autem propter quam non inuenitur bonus artifex eius cum manu sua in hoc nostro tempore, est: quia ars medicinae est longa, et oportet auctorem eius exercitari ante illud in scientia anatomiae, quam narrauit Galenus, donec sciat iuuamenta membrorum, et ipsorum formas, et eorum coniunctionem, et separationem, et habeat cognitionem ossium, et neruorum, et lacertorum, et numerum ipsorum, et eorum egressionem, et uenarum pulsatilium, et quietarum, et locorum exitus earum. Et propter illud dixit Hippocrates, quod nomen cum nomine est multum, et cum opere est paucum, et praecipue in arte manus. Nos uero iam diximus de illo in introitu huius libri. Quoniam qui non est sciens, quod diximus de anatomia, non euacuatur, quin iam cadat in errorem, quo interficiuntur homines: sicut ego uidi multos ex illis, qui formantur de hac scientia, et iactant se de ea absque scientia, et sine experimento. Quod est, quia uidi medicum stolidum secuisse apostema scrophulosum in collo mulieris, et incidit quasdam arterias in collo: quare fluxit sanguis mulieris, donec cecidit mortua inter manus eius. Et uidi medicum alium, qui praesumpsit ut extraheret lapidem uiro, qui processerat in aetate, et lapis erat magnus. Peruenit ergo ad eum, et extraxit ipsum cum frusto uesicae. Quare mortuus est uir in tertio die. Et ego quidem iam uocatus fueram ad extrahendum ipsum: et uidi ex magnitudine lapidis, et dispositione infirmi, quod moriretur. Et uidi medicum alium, qui accipiebat stipem apud quendam Ducum terrae nostrae propter medicinam: et accidit eunucho nigro, qui erat apud ipsum, fractura in crure eius prope calcaneum: et properauit medicus cum ignorantia sua, et strinxit fracturam super uulnus cum puluinaribus, et astellis strictura forti, et non dimisit uulneri expirationem. Deinde absoluit eum secundum desyderia sua. Postea dimisit eum diebus aliquot, et praecepit ei, ne solueret ligamentum: et stetit sic donec apostematum est crus eius, et ipsius pes, et peruenit ad perditionem. Vocatus sum ergo ad eum: et properaui ad soluendum ligamentum: et consecuta est tranquillitas, et euasit a doloribus suis. Verumtamen corruptio iam confirmata erat in membro: et non potui refraenare ipsam. Pon ergo cessauit corruptio perambulare in membro, donec periit. Et uidi medicum alium, qui perforauit apostema cancerosum: et ulceratum est post dies, donec magnificata est malicia eius cum domino ipsius. Quod est, quia quando est cancer purus ex humore melancholico, tunc non oportet ut perueniatur ad eum cum ferro omnino, nisi sit in membro quod toleret, ut abscindatur totum eius. Et propter illud o Filii, necesse est uobis, ut sciatis, quod operatio cum manu diuiditur in duas diuisiones: scilicet, operationem cui associatur salus: et operationem, cum qua est periculum in pluribus dispositionibus. Et ego iam excitaui in omni loco huius libri, in quo uenit operatio, in qua est terror et timor. Quare necesse est uobis, ut caueatis illud, et dimitatis ipsum: ut non inueniant stolidi uiam ad loquendum, et dehonestandum. Accipite ergo mensuram cum sollicitudine et protectione, et infirmos uestros cum facilitate et firmitudine, et utimini uia meliore perducente gratia Dei ad salutem et successionem laudabilem: et dimittite aegritudines terribiles difficilis sanationis: et tollite animas uestras ab eo quod facit uos timere, ut ingrediatur super uos haesitatio in fide uestra et commodo uestro. Est enim magis remanens ad gloriam uestram, et sublimius in mundo isto, et postremo ad quantitates uestras. Galenus enim iam dixit in quibusdam suis admonitionibus. Non medicetis aegritudinem malam: ne nominemini medici mali. Iam autem diuisi hunc Tractatum secundum tria Capitula. ¶ Capitulum primum. De Cauterio cum igne, et Cauterio cum medicina acuta, capitulatum, et ordinatum a capite usque ad pedes, et formis instrumentorum, et ferramentis Cauterii: et omni quod necessarium est in operatione. ¶ Capitulum secundum. De sectione et perforatione, phlebotomia et uentosis, et uulneribus: et extractione sagittarum, et similibus illius: et totum capitulatum, ordinatum formis instrumentorum. ¶ Capitulum tertium. De restauratione, et dislocatione, et curatione torsionis, et similibus illius: capitulatum, ordinatum a capite usque ad pedes, et formis instrumentorum.</p></div>
<div n="1" type="chapter"> <p type="head">Soli Deo Gloria.</p> <p type="head">Liber Chirurgici Albucasis. Pars I.</p>
 <p type="head">¶ De Iuuamento, et Nocumento Cauterii: et quibus complexionibus conueniat, et quo tempore: et si cum ferro, uel auro. Caput I.</p> <p>Sed Ante Quidem Quam rememorer operationis cum eo, oportet ut dicam qualitatem Iuuamentorum eius, et Nocumentorum ipsius: et in qua complexione exhibeatur. Dico ergo, quod sermo de qualitate iuuamenti Cauterii, et nocumenti eius, est sermo prolixus, et subtilis, scientia, et secretum occultum. Etiam locuta fuit in eo multitudo sapientum, et dissenserunt in eo: et mihi quidem sufficit parum ex sermonibus eorum, timens prolongationem. Dico ergo, quod Cauterium confert uniuersaliter omni complexioni, quae est cum materia, et absque materia: excaeptis duabus complexionibus, quae sunt complexio calida absque materia, et complexio sicca absque materia. In complexione autem calida et sicca cum materia dissenserunt. Quidam enim dixerunt, quod Cauterium iuuatiuum est in ea. Et dixerunt alii contrarium illius, scilicet quod Cauterium non est conueniens in aegritudine, quae est ex caliditate et siccitate: quoniam natura ignis est caliditas: et inconueniens est, ut sanetur ex agritudine calida et sicca, cum calido et sicco. Et dixit ille qui dicit contrarium illius: quod per Cauterium fit iuuamentum in omni aegritudine calida et sicca, quae accidit in corporibus hominum: quoniam quando tu comparas corpus hominis, et humiditates eius, ad complexionem ignis, inuenis corpus hominis frigidum. Et ego quidem dico per sermonem eius: quia ex perimentum iam detexit mihi illud aliquotiens. Verumtamen non oportet, ut ueniat super illud, nisi qui iam probatus est, et exercitatus in capitulo Cauterii exercitio ultimo, et cognouit diuersitatem complexionum hominum, et dispositionem aegritudinum in se ipsis, et caussas earum, et accidentia ipsarum, et spacium temporis earum. Ex reliquis autem complexionibus non est super uos timor: et praecipue in aegritudinibus frigidis et humidis. Iam enim conuenerunt omnes medici super eas: et non dissenserunt in iuuamento cum Cauterio in eis. Et scitote filii, quod ex secreto curationis per Cauterium cum igne, et bonitate eius super Cauterium cum medicina comburente est: quoniam ignis est simplex, cuius actio non peruenit, nisi ad membrum quod cauterisatur: et non nocet membro alio coniuncto cum eo, nisi nocumento paruo. Medicinae uero comburentis actio peruenit ad illud quod elongatur ex membris: et fortasse facit accidere in membro aegritudinem difficilis sanationis, et fortasse interficit. Ignis autem propter subtilitatem suam et bonitatem substantiae suae, non facit illud, nisi superfluat. Iam uero innotuit nobis illud per experimentum, propter longitudinem seruitutis et studii cum arte, et stationem super ueritatem rerum: et propter illud excusor a longitudine sermonis. Et si non esset, quia non licet huic libro meo, afferrem uobis secretum occultum in igne, et qualitatem operationis eius in corporibus expulsionis suae, qua expellit aegritudines sermone philosophico demonstratiuo, qui acueretur a mentibus uestris. Et scitote filii, quod ipsi dissentiunt in tempore, in quo conuenit fieri cauterium, et ponunt melius tempus ueris. Et ego dico, quod cauterium conuenit in omni tempore: propterea, quod nocumentum accidens propter tempus submergitur in iuuamento, quod attrahitur cum cauterio. Et praecipue si cauterium est propter dolores ex doloribus necessariis, fortibus, festinis, qui non tolerant tarditatem: propterea quod timetur ex eis, quod accidat malicia quae est maior, quam paruum nocumentum intrans propter tempus. Et non cadat in mentibus uestris o filii illud, quod non extimant, nisi uulgus et stolidi medici, scilicet quod illi aegritudini quae sanatur per cauterium, non est reditio semper: et ponunt illud consequens, et res non est sicut putant: propterea quod cauterium non est, nisi loco medicinae, quae alterat complexionem, et exiccat humiditates quae sunt caussae, quare accidunt dolores. Verumtamen cauterium superfluit super medicinam per uelocitatem ualetudinis suae, et uirtutem suae operationis, et uehementiam dominii sui: et possibile est, ut redeat aegritudo hora aliqua temporis secundum complexionem infirmi, et locationem aegritudinis suae, et uirtutem eius: et quod praeparatur in corpore eius ex aggregatione superfluitatum in eo: et quod peruenit ad ipsum in acquisitione sua ex cibis, et similibus illis ex caussis, nisi fit aegritudo, in qua administratur cauterium. Aegritudo subtilis in membro paucarum superfluitatum, et humiditatum, sicut cauterium dentis, propter dolorem, et similia illi, possibile est enim, ut non redeat in eo ille dolor. Sed illud fit in paucis. At uero sermo uulgi iterum, quod cauterium est postremum medicinae, est sermo rectus: non ad illud quod ipsi intendunt in illo: quoniam ipsi credunt, quod non est curatio quae conferat cum medicina, neque cum alio post occasum cauterii. Res autem est econtrario illius, et intentio, quod cauterium est postremum medicinae, non est, nisi quod quando nos administramus modos curationis in aliqua aegritudinum, et non conferunt illae medicinae: deinde administramus in fine rei cauterium, et confert: tunc inde cadit, quod cauterium est postremum mediciuae, non secundum intentionem quam intelligunt uulgus et multistolidorum medicorum. Antiqui autem dixerunt, quod cauterium cum auro est melius, quam cauterium cum ferro: et non dixerunt illud, nisi propter aequalitatem auri, et sublimitatem substantiae suae: et dixerunt, quod non facit pus locus cauterii. Verum non est illud absolute: quoniam ego iam probaui illud, et inueni, quod ipsum non facit illud in quibusdam corporibus absque aliis. Et cauterium cum ipso est bonum, et melius quam cum ferro, sicut dixerunt. Verumtamen quando tu ignis cauterium in igne ex auro, non declaratur tibi, quando ignitur secundum quantitatem quam uis, propter rubedinem auri: et quando properat ad ipsum frigus, et si addis super ipsum ignitionem, liquescit in igne, et uertitur in laminas. Quare cadit artifex ex illo in occupationem: et propter illud fit Cauterium cum ferro apud nos uelocius et propinquius, ex rectitudine ad operationem. Et ego quidem iam ordinaui hoc Capitulum in Cauterio, secundum capitula: et ordinaui ea a capite usque ad pedes: ut alleuient quaerenti illud quod uult ex eo.</p>

<div n="1" type="subchapter"><p type="head">¶ De modo cauterizandi Caput in commissura coronali. Caput II.</p> <p>Confert hic cauterizatio ad dominium humiditatis et frigiditatis super cerebrum: quae duae sunt caussae sodae, et multitudinis fluxus humorum ex capite ad partes oculorum et aurium, et multitudinis somni, et doloris dentium, et doloris gutturis: et uniuersaliter omnis aegritudinis, quae accidit ex frigiditate, sicut paralisis, et sodae, epilepsiae, et apoplexiae, et similia illis ex aegritudinibus. Modus cauterizationis est, ut praecipias infirmo: ut euacuetur in primis cum medicina solutiua mundificante caput tribus noctibus, aut quatuor, secundum quod exigit uirtus infirmi, et eius aetas, et consuetudo eius. Deinde praecipe ei, ut radi faciat caput suum cum nouacula. Deinde fac eum sedere inter manus tuas quadratum, ita quod iam posuit manus suas super pectus suum. Deinde pone radicem palmae tuae super radicem nasi sui inter oculos suos. Vbicumque ergo peruenerit digitus tuus medius, signa locum illum cum incausto. Deinde igni Cauterium Oliuare: cuius haec est forma. Deinde pone ipsum super locum signatum cum incausto, descensione, qua constringatur manus tua paulatim, et tu reuolues ipsum. Deinde leua manum tuam uelociter, et aspicias locum. Quod si uides iam detegi ex osse quantitatem capitis alkiel, aut quantitatem zeuherbi, tunc eleua manum tuam. Et si non, itera manum tuam ferro ipso, aut cum alio ab ipso si infrigidatur: donec uideantur ossa, quae dixi tibi. Deinde sume aliquid ex sale, et solue illud in aqua, et imbibe in ipso cotum, et pone super locum: et dimitte ipsum tribus diebus. Deinde pone super ipsum cotum imbibitum in butyro, et dimitte illum super locum, donec destruatur eschara ignis. Deinde cura illud cum unguento tetrapharmacon, usquequo sanetur. Iam dixerunt, quod quanto uulnus plus remanet apertum, emittit pus: quare est melius et magis iuuatiuum. Et dixerunt quidam eorum, ut cauterizetur cutis usque ad os: et teneatur Cauterium, donec aduratur quiddam spissitudinis ossis. Deinde radatur post illud quod adustum est ex osse, deinde curetur. Et dicunt alii, quod oportet ut cum cauterio perueniatur ad ultimum, donec imprimat in os impressionem for tem, ita quod cadat os, quod fit sicut forma kirate: aut instrumentum quod mulieres ponunt infuso alphabeti parui: et extimant, quod exspirantur ex hoc loco uapores capitis, et dimittatur uulnus apertum tempore longo. Deinde curetur, donec consolidetur. Mihi autem non uidentur hae duae species Cauterii omnino nisi in quibusdam hominibus secundum uiam timoris. Et dimittere ipsum, apud me est melius cum salute ipsius. Debilitatur enim caput ex solutione continuitatis ipsius naturalis: sicut testificati sumus in reliquis membris: et praecipue quando caput infirmi debile est natura: et species quidem Cauterii prima est magis salua et melior apud me, et ea utor: operare ergo cum ea in salute.</p></div>
<div n="2" type="subchapter"><p type="head">¶ De modo cauterizandi capitis in dolore totius capitis. Caput III.</p> <p>Quando in toto Capite accidit dolor chronicus: et prolongatur illud in infirmo, et utitur hyeris, et cochiis, et caputpurgiis, et oleis, et empleumatis. Et praecipue si iam cauterizatum est cauterio uno, quod narrauimus, et non confert ei aliquid ex illis: tunc considera. Nam si caput infirmi est fortis creationis natura, et non est debile, et inuenit frigus uehemens: tunc cauteriza cum cauterio alio sub illo parum. Deinde cauteriza ipsum super omne cornu capitis sui cauterio, do nec pertranseat cutis, et discooperiatur ex osse quantitas, quam narrauimus. Et cauteriza ipsum cauterio uno in occipitio capitis sui, in loco qui nominatur uas: et est locus in quo ponitur uentosa: et eleua matum tuam in hoc, et non discooperias os. Infirmus enim inuenit propter illud dolorem uehementem, et diuersum a dolore reliquorum cauteriorum capitis omnium. Et ego dicam hoc Cauterium in loco suo: et oportet quod sit cauterium, quo cauterizantur cornua capitis, et occiput eius subtilius cauterio, quo cauterizatur medium capitis. Et haec est forma eius. </p></div>
<div n="3" type="subchapter"><p type="head">¶ De modo cauterizandi in hemicrania, tam cum medicina adustiua, quam cum ferro. Caput IIII.</p> <p>Quando accidit in parte capitis dolor et soda, aut extenditur dolor usque ad oculum, et euacuatur cum medicinis mundificantibus caput, et administratur reliqua curatio, quam dixi in diuisionibus aegritudinum, et non confert illud totum: tunc cauterizatio in eo est secundum duos modos: aut cauterizatio cum medicina acuta comburente: aut cum ferro. Cauterium autem cum medicina acuta comburente, est, ut accipias dentem unum allii, et excortices ipsum, et abscindas extremitates eius ex duobus lateribus. Deinde scinde locum doloris in tempore cum phlebotomo lato, donec fiat in eo locus sub cute, in quo dens capitur. Intromitte ergo eum in ipso sub cute, donec occultetur: deinde stringe super ipsum cum puluillo constrictione decenti, et dimitte ipsum quantitate quindecim horarum deinde solue eum, et extrahe allium, et dimitteuulnus duobus diebus, aut tribus: postea pone super ipsum cotum submersum in butyro, donec locus efficiat pus: deinde cura ipsum cum unguento usquequo sanetur. Et si uis fac illud cum quibusdam medicinis comburentibus, quas ego scripsi in tractatu duodecimo, de Medieinis adurentibus. Cauterizatio uero eius cum ferro, est secundum hunc modum. Igni Cauterium, cuius forma haec est. Et nominatur Clauilis: quoniam forma capitis eius est sicut forma claui, in quo est quiddam curuitatis, et in medio eius est quaedam eminentia parua. Deinde pone ipsum super locum, et retine manum tuam: et tu reuolue ferrum paulatim cum uelocitate: et sit quantitas quae aduritur ex spissitudine cutis, sicut medietas eius. Et eleua manum tuam, ut non aduratur arteria, quae est inferius, et accidat fluxus sanguinis. Deinde imbibe cotum in aqua salis, et pone super locum, et dimitte ipsum tribus diebus: deinde pone cotum cum butyro: postea cura cum unguento usquequo sanetur. Et si uis, cauteriza hanc hemicraniam cum extremitate cultellari secunda Cauterii. Et caue ab incisione arteriae in hac hemicrania, non antiqua proprie.</p></div>
<div n="4" type="subchapter"><p type="head">¶ De modo cauteriezandi in hemicrania antiqua. Caput V.</p> <p>Quando curas hemicraniam, cum eo quod diximus ex curatione praecedente, et quod diximus in diuisionibus aegritudinum, et non confert curatio: et uides ex aegritudine, quod non sufficit ei quod diximus ex cauterio primo cum medicina, aut cum cauterio cum igne, tunc oportet ut ignias Cauterium cultellare, donec albificetur postquam signas super locum doloris cum linea, cuius longitudo sit medietas digiti, aut quasi illud: et depone manum tuam uice una, et stringe eam donec incidas arteriam, et peruenias usque ad os. Verumtamen necesse est tibi, ut caueas a continuatione mandibulae, quae mouetur apud masticationem, ne aduratur latus, aut neruus qui mouet ipsam, unde accidat spasmus. Et esto super custotiam, et cautelam de fluxu sanguinis arteriae, quae abscisa est. In abscisione enim eius est timor, et praecipue ei qui ignorat illud quod facit, et non est studiosus, nec expertus: et dimittit operationem cum eo in primis. Et ego ueniam cum rememoratione regiminis fluxus sanguinis accidentis ex arteria secundum modum suum, et in loco suo huius libri. Quod si uides ex aegritudine, quod non sufficit ei hoc Cauterium, et uides corpus infirmi tolerans cauterium in medio capitis, sicut narrauimus, cura uulnus, donec sanetur. Et si uis, administra Cauterium, quod diximus in capitulo extractionis arteriae cum Cauterio habente duos cultellos. Est enim cauterizatio melior hac et magis conferens.</p></div>
<div n="5" type="subchapter"><p type="head">¶ De modo cauterizandi in dolore Aurium. Caput VI.</p> <p>Quando accidit in Aure dolor a frigore, et curatur cum solutiuis, et reliqua curatione quam diximus in diuisione, et non remouetur dolor, tunc igni Cauterium: et est illud quod nominatur Punctum, cuius forma est haec. Deinde puncta cum eo post eius ignitionem in circumitu auris totius, sicut reuoluitur: aut in circumitu utriusque, si simul dolor est in utrisque. Et elonga te cum Cauterio a radice auris parumper, postquam signaueris loca cum encaustro: et sit cauterii quantitas decem punctorum in omni aure, et quasi illa. Deinde cura loca, donec sanentur.</p></div>
<div n="6" type="subchapter"><p type="head">¶ De modo cauterizandi in Tortura. Caput VII.</p> <p>Tortura quae curatur cum cauterizatione, non est nisi ex speciebus, quae accidunt ex phlegmate, secundum quod diximus in diuisionibus aegritudinum. Et deuita cauterizationem speciei, quae accidit ex exiccatione, et spasmo nerui. Quando curas hanc speciem torturae cum hyeris, et caputpurgiis, et gargarismis, et non confert curatio tua, tunc oportet ut cauterizes infirmum tribus Cauteriis: uno apud radicem auris, et secundo parum inferius a timpore suo, et tertio apud coniunctionem duorum labiorum. Et pone Cauterium tuum ex contrario partis infirmae. Quoniam mollificatio non accidit, nisi in parte quae apparet sana. Et forma cauterizationis est, ut cauterizes ipsum Cauterio in directo extremitatis auris superioris sub cornu capitis parum: et alio in timpore: cuius longitudo sit secundum longitudinem pollicis. Et depone manum tuam cum cauterio, donec comburatur quantitas medietatis spissitudinis cutis. Et haec est forma Cauterii, et est species ex cultellari, cuius forma praemissa est: uerumtamen non est subtilior ea parum, sicut uides: et oportet ut sit cultellus in eo superfluae grossitudinis parum. Deinde cura loca, cum eo quod praecessit: donec sanetur.</p></div>
<div n="7" type="subchapter"><p type="head">¶ De modo cauterizandi in Apoplexia antiqua. Caput VIII.</p> <p>QUando antiquatur Apoplexia, et curas eam cum eo quod diximus, et non confert medicatio tua, et infirmus non habet febrem, tunc cauteriza eum quatuor cauteriis super omne cornu capitis sui, et cauterio in medio capitis, sicut diximus, et cauterio in occipitio capitis, secundum quod praecessit: et modus cauterii sit secundum quod praecessit. Etiam cauterizatur cum Cauterio super os stomachi: et est magis ultimum. Deinde curetur, cum eo quod praecessit.</p></div>
<div n="8" type="subchapter"><p type="head">¶ De modo cauterizandi in Obliuione. Caput IX.</p> <p>Oportet ut in potu dentur in primis infirmo hyerae magnae, et pillulae mundificantes cerebrum. Deinde rade caput infirmi totum, et pone super occipitium eius emplastrum de synapi descriptum in tractatu emplastrorum: et pone ipsum aliquotiens. Ipsum namque est modus Cauterii: et fac illud secundum ordinem eundem, quem dixi illic. Si ergo sanatur per illud, bonum est. Si non: tunc fac ei cauteria tria in posteriori parte capitis sui, quae sint descendentia a superiori parte capitis usque ad inferiorem partem oculi: et pone inter omne cauterium grossitudinem digiti. Deinde cura Cauterium, cum eo quod praecessit. Si autem uis additionem, et infirmus est tolerans illud: tunc fac ei Cauterium in medio. Quod si uis additionem: tunc cauteriza ipsum super duo cornua. Deinde cura ipsum, donec sanetur: sitque Cauterium oliuare secundum formam, quae praemissa est.</p></div>
<div n="9" type="subchapter"><p type="head">¶ De modo cauterizandi in Paralisi, et mollificatione. Caput X.</p> <p>Oportet ut procedas in mundificatione capitis cum hyeeris, et cum eo quod diximus. Deinde rade caput infirmi: postea cauteriza ipsum cauterio in medio capitis, et cauterio super omne cornu capitis, et cauterio super posterius ipsius, et tribus super spondiles colli. Si autem indiges in aegritudine mollificatione corporis pluribus illis, et infirmus est tolerans, et aegritudo est fortis: tunc cauteriza ipsum quatuor cauteriis super spondiles dorsi, et ultima cum cauterio, donec comburatur ex cute plurimum eius, et eleua manum tuam. Deinde cura ipsum, donec sanetur: et sic cauterium Oliuare.</p></div>
<div n="10" type="subchapter"><p type="head">¶ De modo cauterizandi in Epilepsia. Caput XI.</p> <p>Non Cauterizatur epilepticus, nisi ille cuius epilepsia est ex phlegmate. Oportet ergo ut mundifices cerebrum eius in primis cum hyeris, et cum reliqua curatione quam diximus in diuisione: quando infirmus est magnus, aut est tolerans in accaeptione medicinarum. Si autem est puer, qui non tolerat medicinas, tunc administratur gargarisma, et masticationes mundificantes cerebrum, ante illud diebus multis cum bonificatione ciborum. Deinde rade caput eius, postea cauteriza ipsum Cauterio uno in medio capitis, secundum quod praecessit in modo: et cauterio alio in occipitio eius, et super omne cornu capitis sui cauterio. Quod si infirmus fuerit fortis, et fuerit tolerans, tunc cauteriza ipsum cauteriis, quae dixi in habente paralisim, et mollificationem corporis super spondiles colli, et spondiles dorsi: et sit Cauterium oliuare secundum modum qui praecessit. Si autem infirmus est puer, tunc pone cauterium subtile, secundum hunc modum.</p></div>
<div n="11" type="subchapter"><p type="head">¶ De modo cauterizandi in Melancholia. Caput XII.</p> <p>Quando caussa melancholiae sunt humiditates corruptae, et phlegma grossum, tunc cauteriza ipsum Cauteriis, quae diximus in habente paralisim. Et si caussa melancholiae est superfluitas decliuis ad melancholiam, et est corpus infirmi humectum, tunc da ei in potu quod mundificet cerebrum eius, secundum quod praecessit in diuisione: deinde rade caput infirmi, et fac postea tortellam decenter factam ex lino, sicut circulum. Deinde pone ipsam in medio capitis: et infirmus sedens quadratus teneatur ab omni parte. Deinde praesenta linimentum. Et est dignius ex butyro ouium antiquo. Et calefac ipsum super ignem calefactione temperata mensura, quam toleret digitus, quando intromittitur in ipsum. Deinde euacua ipsum in medio capitis eius in circulo, et dimitte ipsum donec infrigidetur. Fac illud infirmo omni hebdomada semel, cum reliquo regimine eius bono, donec sanetur. Aut si uis, cauteriza ipsum faciendo puncta parua plurimum eius, praeter quod teneas manum cum cauterio: imo sit odorando. Haec enim species cauterii humectat cerebrum cum qualitate. Deinde pone super ipsum cotum imbibitum in butyro, aut adipe gallinae.</p></div>
<div n="12" type="subchapter"><p type="head">¶ De modo cauterizandi in aqua descendente ad oculum. Caput XIII.</p> <p>Quando declaratur tibi principium aquae in oculo per signa, quae dixi in diuisione, tunc incipe et pota infirmum, cum eo quod mundificet caput eius. Et custodi ipsum ab omnibus humiditatibus, et fac eum sedere in balneo, in ieiunio diebus aliquot. Deinde praecipe ei, ut radat caput suum, et cauteriza ipsum in medio capitis sui. Deinde cauteriza ipsum super duo timpora duobus cauteriis, si est incaeptio descensus aquae in duobus oculis simul: aut ex latere uno, si est incaeptio aquae in oculo uno: et abscinde cum cauterio omnes uenas et arterias quae sunt sub cute: et sint cauteria in ea longa in latitudine timporum: et caue a fluxu sanguinis. Quod si uides aliquid ex eo, tunc abscinde eum statim cum quacumque medicina est possibile: et ego ueniam cum sapientia, quae est in extractione arteriarum, et abscisione earum, et cautela a fluxu sanguinis. Et quandoque cauterizatur in ceruice, sub duobus ossibus, duobus cauteriis ultime productis.</p></div>
<div n="13" type="subchapter"><p type="head">¶ De modo cauterizandi in Lachrymis antiquis. Caput XIIII.</p> <p>Quando lachrymae oculorum sunt antiquae, assiduae: et sunt super uenas, et arterias quae sunt in manifesto capitis exterius, uerificatur quod illud est ex superfluitatibus frigidis, phlegmaticis: tunc cauteriza cauterio eodem quod narraui in incaeptione aquae descendentis, cauterio in medio capitis, et duobus cauteriis super duo timpora, et duobus cauteriis in ceruice sub duobus ossibus. Et si indiges additione, tunc cauteriza ipsum in omni latere caute oculi, super extremitatem supercilii cum cauterio paruo.</p></div>
<div n="14" type="subchapter"><p type="head">¶ De modo cauterizandi in foetore Nasi. Caput XV.</p> <p>Quando tu medicaris illud, cum eo quod diximus in diuisione, et non confert medicatio: tunc propera, et da in potu infirmocochias tribus noctibus: deinde rade caput eius, et cauteriza ipsum cauterio medio, cum cauterio oliuari. Deinde cauteriza ipsum cum cauterio clauili duobus cauteriis, super duo supercilia sub capillis parum. Et custodite ab arteria, ne incidas eam. Et haec est forma cauterii Clauilis.</p></div>
<div n="15" type="subchapter"><p type="head">¶ De modo cauterizandi in mollificatione Palpebrae. Caput XVI.</p> <p>Quando mollificatur Palpebra oculi ab aegritudine, aut humiditate: tunc cauteriza Palpebram cauterio uno, cum hoc cauterio lunari. Et si uis, cauteriza ipsum supra duo supercilia parum duobus cauteriis in omni parte: et elongentur a duobus timporibus: et sit longitudo omnis cauterii, secundum longitudines supercilii: et non ultimes manum tuam cum cauterio, imo secundum quantitatem quod aduritur tertia palpebrae. Et haec est forma cauterii secundum hunc modum cauterii lunaris.</p></div>
<div n="16" type="subchapter"><p type="head">¶ De modo cauterizandi Palpebram cum pili inuersantur pungentes oculum. Caput XVII.</p> <p>Cauterium in eo est secundum duos modos: aut cauterium cum igne: aut cauterium cum medicina comburente. In cauterio autem cum igne, praecipe infirmo ante illud, ut dimittat pilos suos, si est ex illis qui mundant eos, donec prolongentur et aequentur. Si autem pungunt eum apud ortum suum: tunc constringe oculos eius cum uitta, ut non moueantur, donec nascantur. Cum ergo nascuntur et aequantur, tunc pone caput infirmi in sinu tuo: deinde signa super Palpebram oculorum eius cum encaustro, signo quod sit secundum figuram folii myrti: et sit principium signi prope pilos. Deinde pone cotum imbibitum in albumine oui: aut in mucilagine psilii super oculum. Deinde igni cauterium, cuius forma est haec. Deinde cauteriza super figuram, quam signasti paulatim in uicibus multis, donec comburatur superficies cutis, quae est sicut figura folii myrti, totam apparentem proprie. Et signum sanitatis operis tui est: ut si uideas Palpebram oculi iam contrahi, et pilos eleuari apud puncturam oculi. Eleua ergo manum tuam tunc: et dimitte ipsum tribus diebus. Deinde pone super ipsum Cotum cum butyro, donec eradicetur eschara. Deinde cura ipsum cum unguento, donec sanetur. Quod si redeat aliquod ex pilis post horam, et mollificetur palpebra: tunc itera Cauterium super illum locum, sicut fecisti in primis. Si autem pili sunt in inferiori: tunc cauteriza ipsam, donec eleuetur ad locum suum naturalem: et aequetur ut non pungant pili oculum.</p> <p type="head">¶ De modo cauterizandi cum medicina comburente in eodem casu. Caput XVIII.</p> <p>Est ut praecipias infirmo, ut dimittat pilos, donec prolongentur et aequentur. Fac ex charta de panno formam folii myrti. Deinde accipe ex sapone cognito, et ex calce non imbibita ex unoquoque pondus uncia .I. aut quasi illud: deinde tere ea simul contritione bona, et fac illud cum festinatione, ut non infrigidetur. Deinde ex pande ex eo super chartam quam fecisti sicut formam folii myrti, et pone ipsum super palpebram oculi unius, aut duorum. Et pone sub oculo cotum imbibitum in albumine oui: et caput infirmi sit in sinu tuo. Et pone digitum tuum indicem super medicinam, et preme ipsum parumper. Et tu moueas ipsum quotiens sentit infirmus mordicationem medicinae: quoniam inuenit eius mordicatio sicut ignis. Dum ergo perseuerat hoc quod ipse inuenit mordicatio, tunc dimitte medicinam, et moue ipsam cum digito tuo. Cum ergo quiescit mordicatio, tunc remoue medicinam, et ablue oculum cum aqua. Et considera tunc, si uides palpebram eleuari, sicut eleuatur apud contractionem cum igne, aut cum incisione, est bene: et si non, tunc itera super ipsam ex medicina super locum, in quo non imprimit medicina, et non denigrat, donec aequetur operatio tua, et contrahatur oculus. Deinde pone super ipsum Cotum cum butyro, donec eradicetur cutis adustionis. Deinde cura ipsum cum unguento diaphinicon, aut alio, donec sanetur. Et necesse est tibi apud operationem, ut custodias ultima custodia, ne in oculum cadat aliquid ex medicina. Quod si mollificatur palpebra post dies, et pugnat ex capillis aliquid in oculo, tunc itera medicinam super illum locum, qui mollificatur ex palpebra proprie, sicut fecisti in primis. Deinde cura ipsum, donec sanetur. Et haec est forma folii myrti. Et scias, quod oculi hominum diuersificantur in magnitudine, et paruitate. Ergo secundum illud sit consideratio tua: et non occultatur uia rectitudinis illi, cui est studium de hac arte.</p></div>
<div n="17" type="subchapter"><p type="head">¶ De modo cauterizandi in Fistula lachrymali. Caput XIX.</p> <p>Quando curas Fistulam, cum eo quod diximus in diuisionibus aegritudinum, et non confert curatio tua: tunc, oportet ut cauterizes ipsam secundum hunc modum. Praecipe infirmo, ut ponat caput suum in sinu tuo, et teneat caput eius minister inter manus suas taliter, ut non moueatur, neque agitetur cum capite suo. Deinde pone Cotum infusum in albugine oui, aut in mucilagine psilii super oculum eius: deinde igni Cauterium, cuius forma est haec. Sit concauum, sicut forma cannae pennae uulturis ab extremitate una, cum qua fit Cauterium: et si uis sit penetrans usque ad extremitatem aliam, et si uis sit sursum sic tenta. Verumtamen hoc concauum est melius ad opus tuum. Deinde exprime fistulam, si est aperta, et extrahe ex ea saniem, et exicca ipsam: et si non est aperta, tunc aperi eam, et extrahe pus eius. Deinde pone tunc super eam Cauterium, quod fit ignitum ualde. Et tene cum eo manum tuam parumper apud Cauterium ab oculo, ad partem nasi, ut non erret manus tua, aut inquietetur infirmus: et ponas Cauterium in adipe oculi, et corrumpas ipsum. Si ergo peruenis in principio Cauterii tui usque ad os, erit bene. Et si non: tunc itera Cauterium semel, aut bis, si indiges illo: et dimitte illud tribus diebus. Deinde pone Cotum cum butyro, et cura ipsum cum unguento exiccatiuo, donec sanetur. Quod si praeterierint ei quadraginta dies, et non sanatur: tunc pone super ipsum medicinam acutam corrosiuam, donec detegatur os: et rade ipsum secundum quod uenit in capitulo suo. Et est modus alius Cauterii fistulae, quem quidam primi dixerunt. Intende ad locum fistulae, et finde ipsum: deinde pone in ipsam fissuram camahan subtile, id est, Cannulam subtilem, cuius forma haec est. Et funde in ipsum quantitatem drachmae ex plumbo liquefacto, et tene manum tuam cum Canna retentione bona, et non moueatur infirmus omnino, ut non currat, uel perueniat plumbum liquefactum ad oculum eius. Et oportet ut ponas super oculum infirmi cotum infusum in albumine oui, aut in aqua. Plumbum enim comburit locum fistulae, et sanat ipsam sanatione mirabili. Quod si sanatur fistula, cum eo quod diximus ex Cauterio, et curatione, est bonum. Et si non, tunc necesse est administrare foramen nasi, et reducere fistulam ad cursum nasi, secundum quod ueniet in loco suo sibi proprio.</p></div>
<div n="18" type="subchapter"><p type="head">¶ De modo cauterizandi in fissuris Labiorum. Caput XX.</p> <p>Multotiens accidunt in Labio fissurae, quae nominantur Pili, et praecipue in labiis puerorum. Cum ergo tu curas has fissuras, cum eo quod diximus in diuisione aegritudinum, et non confert curatio, tunc igni cauterium paruum cultellare, secundum hanc formam. Et sit concauitas eius secundum subtilitatem cultelli. Deinde pone ipsum ignitum festinanter in ipsis fissuris, donec perueniat cauterium ad profundum fissurarum. Deinde cura ipsum cum caeroto, donec sanetur.</p></div>
<div n="19" type="subchapter"><p type="head">¶ De modo cauterizandi in fistula Oris. Caput XXI.</p> <p>Quando accidit apostema in radice gingiuae, aut in palato, aut in radicibus dentium: deinde facit pus, et rumpitur: postea antiquatur, et currit pus, et fit fistula: deinde curas ipsam, et non confert in ea curatio, tunc oportet ut ignias cauterium secundum quantitatem, quod capiat in fistula. Deinde intromitte ipsum ignitum in foramine fistulae, et tene manum tuam, donec perueniat ferrum ignitum ad profundum eius, et ultimum eius: fac illud semel, aut duabus uicibus. Deinde cura ipsum post illud, cum eo quod diximus de curatione usquequo curetur. Si ergo abscinditur sanies, et sanatur, erit bonum. Et si non, tunc necesse est detegere locum, et auferre os corrupum secundum quod ueniet in capite suo.</p></div>
<div n="20" type="subchapter"><p type="head">¶ De modo cauterizandi in Gingiuis, et Dentibus mollificatis. Caput XXII.</p> <p>Quando mollificatur gingiua propter humiditates, et mouentur dentes, et curas eam cum medicinis, et non confert: tunc pone caput infirmi in sinu tuo. Deinde igni cauterium, cuius forma ueniet post haec, ita ut ponas Cannulam super dentem: et intromitte in ea Cauterium ignitum festinanter: et tene manum tuam parumper, donec sentiat infirmus calorem ignis iam peruenisse ad radicem dentis. Et eleua manum tuam: deinde itera Cauterium aliquotiens, secundum quod uis. Deinde impleat infirmus os suum aqua salis, et teneat ipsam hora una: et exspuat ipsam. Dens enim motus firmatur, et gingiua mollificata stringitur, et siccatur humiditas corrupta.</p></div>
<div n="21" type="subchapter"><p type="head">¶ De modo cauterizandi in dolore Dentium. Caput XXIII.</p> <p>Quando dolor dentis est propter frigiditatem, aut in ipso est frigus, aut uermis, et non confert curatio cum medicinis: tunc Cauterium in ipso est secundum duos modos: aut Cauterium cum butyro: aut cauterium cum igne. Cauterium autem eius cum butyro est, ut accipias butyrum uaccinum, et bullias ipsum in cochleari ferreo, aut in uenera. Deinde accipe cotum, et inuolue ipsum super extremitatem tentae. Deinde submerge ipsum in butyro bullito: et pone ipsum super dentem dolorosum festinanter, et tene ipsum donec infrigidet: deinde itera ipsum aliquotiens, donec perueniat uirtus ignis ad radicem dentis. Et si uis, submerge lanam, aut cotum in butyro frigido, et pone ipsum super dentem dolentem: et pone super ipsum ferrum ignitum, donec perueniat ignis ad profundum concauitatis dentis. Cauterizatio autem eius cum igne est, ut intendas ad cannulam aeris, aut cannulam ferri. Et sit in corpore eius quiddam grossitudinis, ut non perueniat acuitas ignis ad os infirmi. Deinde igni Cauterium, cuius forma ueniet: et pone ipsum super illum dentem: et tene manum tuam, donec infrigidetur Cauterium. Fac illud aliquotiens, nam dolor remouebitur, aut in illo eodem die, aut die alio. Et oportet in impressione illius Cauterii, ut impleat infirmus os suum buyro bono, et teneat ipsum hora una: deinde exspuat ipsum. Et haec est forma Cauterii. Cauteriza cum quacumque extremitate uis secundum quod est possibile: et haec est forma Cannulae.</p></div>
<div n="22" type="subchapter"><p type="head">¶ De modo cauterizandi in Strophulis. Caput XXIIII.</p> <p>Quando Strophulae sunt a phlegmate, et ab humiditatibus frigidis, et non sunt obedientes digestioni per mecicinas, et uis digestionem earum uelociter: tunc igni Cauterium concauum, cuius forma est haec. Habens duas extremitates apertas, ut egrediatur fumus apud Cauterium ab extremitate altera: et pone ipsum ignitum super ipsum apostema semel, et secundo, si indiges illo, donec perueniat ad profundum apostematis. Quod si apostema est paruum: tunc pone Cauterium secundum quantitatem apostematis. Deinde dimitte ipsum tribus diebus, et pone super ipsum cotum infusum in butyro, donec remoueatur quod combussit ignis. Deinde cura ipsum cum unguento dentis, donec sanetur forma cannulae.</p></div>
<div n="23" type="subchapter"><p type="head">¶ De modo cauterizandi in raucedine uocis, et constrictione anhelitus. Caput XXV.</p> <p>Quando uincunt humiditates super cannale pulmonis, et praecipue quando illud est cum frigiditate complexionis, tunc oportet ut euacuetur infirmus in primis cum medicinis solutiuis. Deinde cauteriza ipsum in nocrati apud radicem gutturis in loce depresso: et caue, ne peruenias cum Cauterio ad guttur, neque in cute, nisi quiddam eius. Deinde cauteriza ipsum cauterio alio apud iuncturam colli in ultimo spondili eius ultimando: et sit Cauterium clauile secundum modum, qui praecessit. Deinde cura ipsum cum eo quod praecessit, donec sanetur.</p></div>
<div n="24" type="subchapter"><p type="head">¶ De modo cauterizandi in aegritudinibus Pulmonis, et Tussi. Caput XXVI.</p> <p>Quando Tussis et aegritudo Pulmonis sunt ab humiditatibus frigidis, et infirmus non habet febrem, neque phthisim, et aegritudo antiqua: tunc cauteriza ipsum duobus cauteriis supra furculam in locis depressis, lenibus, uacuis. Et cauterio alio in medio pectoris inter duas mammillas: et sit cauterium cannulae secundum formam quae praecessit. Et si uis sit cauterizatio tua punctando cum cauterio, quod nominatur Punctum, cuius forma praecessit in punctatione doloris aurium: et sint puncta ex triginta punctis usque quasi ad alia. Deinde cura ipsum cum eo quod praecessit, donec sanetur. Et iam sit cauterium habens tres ramos: secundum hanc formam. Quare alleuiatur cum eo cauterizatio, quando tu facis cum eo uice una tria Cauteria.</p></div>
<div n="25" type="subchapter"><p type="head">¶ De modo cauterizandi in Titillico, in dislocatione Humeri. Caput XXVII.</p> <p>Quando dislocatur caput adiutorii caussa humiditatum, et nonfigitur in hora reditus sui a dislocatione sua, donec sit illud ei consuetudo reditionis, deinde dislocatur a paruo motu, qui accidit sicut nos iam testificauimus illud, tunc oportet ut reducas dislocationem in primis. Deinde resupinetur infirmus super dorsum suum, aut super latus sanum. Deinde eleua cutim, quae est in interiori Titillici ad superiora cum digitis manus tuae sinistrae: et si iunctura dislocatur ad interiora. Deinde igni Cauterium habens duo uerua. Cuius forma est haec. Deinde cauteriza cutim, donec penetret eam usque ad latus aliud, et ueniet figura cauterizationis cum quatuor cauteriis. Et quandoque fit cauterizatio cum cauterio habente tria uerua, quare fit figura cauterizationis tunc sex cauteriorum: et sunt uerua secundum subtilitatem tentae. Et haec est forma cauterii habentis tria uerua. Et quandoque additur super hunc modum unum, quare sunt cauteria octo. Deinde pone super cauterium porros contritos cum sale. Deinde fac adhaerere infirmum tranquillitati, ut non moueatur membrum tempore aliquo, donec confortetur. Et si dislocatio est ad superiora, et raro fit illud, tunc cauteriza ipsum super humerum cauterio clauili, aut cauteriis multis punctando. Nam iunctura firmatur, et remouetur humiditas: et sanatur infirmus.</p></div>
<div n="26" type="subchapter"><p type="head">¶ De modo cauterizandi Stomachum. Caput XXVIII.</p> <p>Quando accidunt in Stomacho frigus et humiditates multae, donec extrahant ipsum a complexione sua, et multiplicentur catarri ad ipsum, et assiduas modos curationis, et non confert: tunc oportet ut resupinetur infirmus super dorsum suum, et extendat crura sua, et manus suas. Deinde cauteriza cum tribus cauteriis, cauterio sub cochleari pectoris quantitate digiti unius cum cauterio clauili, et duobus cauteriis inferius a duobus lateribus cauterii unius, donec ueniat figura cauteriorum triangulata. Et elonga inter utraque ut non coniungantur, quando facient pus. Et sit profunditas cauterii quantitas duarum tertiarum grossitudinis cutis. Et sit figura cauteriorum secundum hanc formam sine additione: et si uis cauteriza cauterio magno in medio stomachi secundum hanc formam: et sit cauterium quo fit hoc cauterium unum secundum figuram circuli secundum hanc formam. Et cauterizatur stomachus punctando ei qui terretur ab hoc cauterio: et est, ut signes super stomachum punctum secundum quantitatem, quam uis cum encaustro: deinde cauteriza ipsum cum cauterio puncti: deinde cura ipsum cum curatione, quae praecessit donec sanetur.</p></div>
<div n="27" type="subchapter"><p type="head">¶ De modo cauterizandi Epar frigidum. Caput XXIX.</p> <p>Quando accidit in Epate dolor ex frigiditate et humiditate, aut ex uentositate grossa, donec egrediatur a complexione sua naturali egressione superflua, et curatur infirmus, cum eo quod diximus, et non proficit in illo: tunc oportet ut resupinetur infirmus super ceruicem suam, et signes cum encaustro tria cauteria secundum hanc figuram, et hanc quantitatem eandem super Epar inferius ab hypocundriis, ubi peruenit cubitus hominis: et sit spacium quod est inter omne cauterium secundum grossitudinem digiti: et sit cauterium secundum longitudinem corporis rectum: et non comprimas manum tuam cum cauterio multum. Et sit quantitas eius quod aduritur ex spissitudine cutis, quantitas medietatis eius non additum: et sit infirmus stans super pedes suos. Si autem non est stans, tunc sit iacens, qui iam extendit crura sua, et eleuauit brachia sua. Haec est forma cauterii. Et tibi quidem possibile est, ut cauterizes ista cauteria cum cauterio cultellari, quando tecum est subtilitas et prudentia in arte. Et custodi te, ut non ultime procedas in cauterizatione, et aduratur spissitudo cutis totius, quare aduratur corpus totum, et perueniat ad intestina: quoniam cutis illic est subtilis, scias ergo illud.</p></div>
<div n="28" type="subchapter"><p type="head">¶ De modo cauterizandi apostemata Epatis. Caput XXX.</p> <p>Quando accidit exitura, et uis scire, si illud apostema est in carne Epatis, aut in tunica eius: tunc si est in carne Epatis, inuadit infirmum dolor, et grauitas absque acuitate: et si est in tunica Epatis, cum dolore est acuitas uehemens: et uides iam, quia fatigauit medicos eius curatio. Oportet ergo ut resupinet infirmus super ceruicem suam. Deinde figura locum apostematis cum encaustro: deinde ignias cauterium quod assimilatur radio. Et haec est forma eius. Et cauteriza cum eo cauterium unum, donec comburatur cutis tota, et perueniat ad siphac, donec egrediatur sanies tota: deinde cura ipsum curatione exiturarum, donec sanetur. Et non oportet ut hac cauterii specie utatur, nisi cuius studium in arte medicinae prolongatur: et per cuius manus concurrunt aegritudines istae cum experimento aliquotiens: tunc enim audeat super huiusmodi operationem. At uero dimittere ipsam, apud me est melius.</p></div>
<div n="29" type="subchapter"><p type="head">¶ De modo cauterizandi in Pleuresi. Caput XXXI.</p> <p>Dixerunt antiqui, cauterium cum radicibus aristolochiae ad Pleuresim frigidam secundum hunc modum. Et est, ut recipias ex radicibus aristolochiae siccae longae, radicem unam longiorem, quae ex ea inuenitur, et sit sicut grossitudo digiti. Deinde submerge eam in oleo: et accende ipsam in igne. Deinde cauteriza cauterio uno in eo quod est inter continuationem furculae cum collo, et duobus cauteriis paruis sub guidezi parum decliuibus ad partem, quae est sub barba. Et duobus cauteriis etiam in eo, quod est inter costam quintam et sextam decliuibus ad posteriora parumper: et cauterio alio in medio pectoris, et alio supra stomachum. Et tribus cauteriis a posterioribus: uno in eo quod est inter duas spatulas: et duobus cauteriis a duobus lateribus pectoris, inferius cauterio quod est inter duas spatulas. Et non oportet ut comprimas manum tuam cum cauterio, imo sit in manifesto cutis odorando. Et iam dixerunt quidam antiqui, quod ex hominibus sunt qui utuntur cauterio ex ferro simili radio: et igniunt, et intus mittunt ipsum in eo quod est inter costas, donec perueniatur cum eo ad ipsum apostema, et egrediatur sanies: sicut diximus in apostemate Epatis. Sed in hac perforatione cum cauterio est ex timore, quod aut moritur infirmus statim, aut accidit in loco fistula, cui non est sanatio.</p></div>
<div n="30" type="subchapter"><p type="head">¶ De modo cauterizandi Splenem Caput XXXII.</p> <p>Quando tu curas aegritudinem splenis, cum eo quod diximus ex curatione in diuisione aegritudinum, et non confert curatio tua, tunc cauterium in ea est secundum tres modos, qui omnes sunt recti. Quorum unus est, ut facias tria cauteria, aut quatuor lineando secundum longitudinem splenis secundum figuram cauteriorum Epatis, quorum praecessit figura. Et sit inter omne cauterium quantitas grossitudinis digiti, aut plus parum. Et sit modus cauterii, quem diximus in cauterio epatis aequaliter. Et non comprimas manum tuam cum cauterio: et sit infirmus resupinus super dorsum suum. Et modus alius de cauterizatione est: ut ignias cauterium habens duo uerua, quod diximus in capitulo dislocationis humeri: et eleua cutem, quae est in directo splenis, ubi peruenit cubitus infirmi sinister: et sit eleuatio tua qua eleuas cutem secundum latitudinem corporis, ut cadant cauteria secundum longitudinem corporis. Deinde intromitte duo uerua ignita ualde, donec cum eis penetres cutem a parte altera: deinde extrahe cauterium: fiunt ergo cauteria quatuor. Et si uis cauteriza cum cauterio alio habente tria uerua. Deinde cura cauterium postquam dimittis ipsum emittere pus diebus multis: est enim magis conferens quamque reliqua quae praecesserunt ex curatione.</p></div>
<div n="31" type="subchapter"><p type="head">¶ De modo cauterizandi in Hydropisi. Caput XXXIII.</p> <p>Cauterium non cadit in Hydropisi, nisi ascliti proprie. Quando tu curas Hydropicum cum modis curationis, quos diximus in diuisione, et non confert curatio, tunc oportet ut cauterizes ipsum quatuor cauteriis in circumitu umbilici, et cauterio uno super stomachum, et cauterio alio super epar, et cauterio super splenem, et cauteriis duobus post dorsum inter spondiles, et uno in directo pectoris, et alio in directo stomachi: et sit quantitas profunditatis cauterii propinqua spissitudini cutis. Deinde dimitte cauterium apertum, ut emittat pus tempore longo. Et non euacues infirmum a curatione post cauterium cum eo: quod oportet ut aggregentur ei duae intentiones: et festinabit ad ipsum sanatio cum auxilio Dei. Forma uero cauterii cum quo cauterizatur uenter, sit clauilis: secundum quod praecessit forma eius: et illius cum quo cauterizatur dorsum, sit oliuaris secundum quod praecessit eius forma.</p></div>
<div n="32" type="subchapter"><p type="head">¶ De modo cauterizandi Pedes, et Crura. Caput XXXIIII.</p> <p>Quando apostemantur in Hydropico, et replentur aqua citrina: oportet ut cauterizes super dorsum Pedis in nocrati, quae est inter auricularem et anularem: et eleua manum tuam cum cauterio, et non torqueas ipsum: deinde eleua manum tuam: et non iteres ipsum omnino. Resudet enim aqua citrina, et sit cauterium secundum hanc formam. Deinde fac super duo crura duo cauteria in omni crure, et fiat cauterium cum extremitate cultellari cauterii: et fiat cauterium secundum longitudinem cruris, unum sub genu, et alterum inferius eo, circiter medium cruris: et super omnem coxam cauteria duo: et dimitte cauterium apertum absque curatione tempore longo: ut resudet ex eo aliquod aquae: deinde cura ipsum cum reliquis quae diximus.</p></div>
<div n="33" type="subchapter"><p type="head">¶ De modo cauterizandi in solutione Ventris. Caput XXXV.</p> <p>Quando est solutio uentris ex frigore et humiditatibus, donec debilitet uirtutes retentiuam et digestiuam, quae sunt in stomacho et intestinis: et curatur illud cum modis curationis, et non sanatur: et uides infirmum tolerantem cauterium exuberantis uirtutis, tunc cauteriza ipsum cauterio magno super stomachum suum, secundum quod praecessit in cauterizatione stomachi cum cauterio circuli, et quatuor cauteriis in circumitu umbilici subtilibus, cum cauterio clauili subtili: et cauterio super alcatin supra alhosos magno, aut duobus cauteriis. Et si uides humiditates exuberantes, et infirmum tolerantem illud, tunc cauteriza ipsum cauterio super pectinem, et cauterio super omne ilium: et fortasse addes duo cauteria parua super stomachum prope magnum. Est enim curatio proficiens, cuius iuuamentum non errat.</p></div>
<div n="34" type="subchapter"><p type="head">¶ De modo cauterizandi Hemorroidas. Caput XXXVI.</p> <p>Quando in ano sunt Hemorroides antiquae multae, aut una, et sunt ex humoribus grossis, frigidis, aut humiditatibus corruptis, et curantur cum eo, quod diximus in diuisione, et non confert curatio: tunc cauteriza tribus cauteriis super inferiorem spondilem dorsi sub almeidati parumper triangulatim, et cauterio sub umbilico quasi duobus digitis. Et si cogitas, quod stomachus eius infrigidatus sit, et cibus eius non digeratur, et faciem eius uides apostemari, tunc cauteriza eum super stomachum cauterio magno, secundum quod praecessit: et cauterio super Epar eius, et alio super Splenem ipsius, cum cauterio clauili: et dimitte cauterium apertum tempore aliquo: deinde cura ipsum, donec sanetur.</p></div>
<div n="35" type="subchapter"><p type="head">¶ De modo cauterizandi althelul post abscisionem eorum. Caput XXXVII.</p> <p>Quando tu abscindis althelul, tunc ignias cauterium quod assimilatur radio. Deinde intromittite ipsum ignitum in ipsum althelul abscisum: et ultima manum tuam, donec perueniat cauterium ad orificium uenae, ex qua currit sanguis: fac illud semel, aut bis. Si ergo althelul fuerint multa, tunc cauteriza unumquodque cauterio secundum quod narrauimus. Deinde cura ea, cum eo quod confert eis ex unguentis, donec sanentur. Et si cauterizas eum cauterio magno super alcatin, est magis ultimum in iuuamento.</p></div>
<div n="36" type="subchapter"><p type="head">¶ De modo cauterizandi Fistulam in ano. Caput XXXVIII.</p> <p>Quando non obedit infirmus sectioni et operi quod narrauimus in loco suo, et terretur ab illo, fortasse sanatur cum cauterio. Cum ergo accidit alicui Fistula, et antiquatur, currit pus ex ea, et humiditates corruptae. Dignius ergo quod oportet est, ut probes eam cum tenta subtili. Deinde cognosce quantitatem profunditatis eius cum tenta. Deinde ignias cauterium, quod est simile radio. Deinde intromit te ipsum ignitum in ipsam Fistulam et quantitatem in qua intrauit clauus. Et itera super eam cauterium, donec comburantur illa omnia corpora corrupta, semel, aut bis, aut ter, secundum quantitatem necessitatis tuae. Et custodi te ab adustione nerui, si est illic, aut uenae magnae: aut si Fistula uadit ad corpus uesicae, aut ad corpus intestini, tunc custodi te ab istis locis omnibus. Et non facias illud, nisi quando fistula est in loco carnoso: et cogitas, quia non est penetrans. Deinde cura locum usquequo sanetur. Si autem sigillatur locus, et abscinduntur ab eo materiae, et remanet sic tempore longo: tunc scias, quia iam sanatus est integre. Et si non abscindunt ab eo materiae, tunc scias quia est penetrans, aut in profundo eius est os corruptum, aut quasi illud ex illis: quorum rememoratio ueniet in loco suo.</p></div>
<div n="37" type="subchapter"><p type="head">¶ De modo cauterizandi Renes. Caput XXXIX.</p> <p>Quando accidit in Renibus dolor ex frigore, aut ex uentositate grossa, et minuitur propter illud coius infirmi, tunc oportet ut cauterizes ipsum super almethenem super ipsos renes, cauterio super omnem renem cum cauterio clauili, cuius praecessit rememoratio. Et fortasse cauterizamus ipsum secundo in ipso almeidatu. Quare uenient tria lineata. Ergo erunt magis ultima in iuuamento.</p></div>
<div n="38" type="subchapter"><p type="head">¶ De modo cauteritzandi Vesicam. Caput XL.</p> <p>Quando accidunt in Vesica debilitas, et mollificatio a frigo re et humiditatibus, donec non retineat infirmus urinam, tunc cauteriza ipsum in inferiori parte suminis super Vesicam, ubi incipiunt pili pectinis, et cauterio a dextra suminis, et alio a sinistra illius: et sit longitudo illius cauterizationis lateris secundum quantitatem nodi pollicis: et cauteriza ipsum cauterio inferiori dorsi, aut duobus cauteriis, si indiges illo: et sit secundum quod praecessit cauterium clauile.</p></div>
<div n="39" type="subchapter"><p type="head">¶ De modo cauterizandi Matricem. Caput XLI.</p> <p>Quando accidunt in Matrice frigus et humiditates, et prohibetur per illud ab impregnatione, et corrumpuntur menstrua eius, et tardatur prouocatio eorum, et accidit ei apud aduentum eorum dolor, tunc oportet ut cauterizetur tribus cauteriis in circumitu umbilici, sicut diximus in cauterizatione uesicae, et cauterio super alcatim inferius dorso, aut duobus cauteriis: et sit cauterium clauile.</p></div>
<div n="40" type="subchapter"><p type="head">¶ De modo cauterizandi Ancham in dislocatione. Caput XLII.</p> <p>Quando effunduntur humiditates mucosae ad pixidem Anchae, et fiunt caussa exitus eius a loco suo: et signum illius est, quod prolongatur crus super alterum, quando comparantur adinuicem: et inuenitur locus dislocationis in eo uacuus. Oportet ergo ut cauterizes infirmum super pixidem Anchae ipsius cauterio simili circulo: postquam tu signas cum encaustro in circumitu pixidis, sicut reuoluitur: et ut cadat ipsa pixis in medio circuli. Et sit cauterium cuius forma praecessit in cauterizatione stomachi. Quod si tibi non est praesens hoc cauterium, tunc cauteriza ipsum tribus cauteriis, cum cauterio oliuari magno: et fiat cauterio profunditas secundum quantitatem spissitudinis cutis totius. Deinde cura ipsum, donec sanetur.</p></div>
<div n="41" type="subchapter"><p type="head">¶ De modo cauterizandi in Sciatica. Caput XLIII.</p> <p>Quando accidit dolor in pixide anchae, et sunt caussa illius frigus et humiditates: et curatur infirmus cum eo, quod diximus in diuisione, et non confert curatio, et antiquatur illud: tunc oportet ut soluas infirmum ab humoribus grossis cum pillulis foetidis, aut cum pillulis artificialibus, et similibus. Deinde cauteriza eum. Et modus cauterii in ea est secundum duos modos: aut cauterium cum medicinis adurentibus, aut cauterium cum igne. Cauterium cum igne, est secundum multos modos. Quorum unus est, ut cauterizes super pixidem anchae ipsius tribus cauteriis triangulatis, secundum hanc formam. Et fac eis profunditatem bonam, uel malam. Et sit spacium quod est inter omne cauterium quantitatis grossitudinis digiti: sitque cauterium oliuare. Quandoque autem fit cauterium in medio super caput anchae ipsius. Quare sunt quatuor cauteria. Et si uis cauteriza cum circulo, cuius praecessit forma in cauterizatione dislocationis anchae, uno: ut sit circulus continens ancham totam. Et combure spissitudinem cutis totius. Iste est modus cauterii in Sciatica, quando dolor est adhaerens anchae ipsi, et non extenditur usque ad coxam et crus. Si autem extenditur usque ad coxam et crus, tunc cauteriza ipsum duobus cauteriis super coxam, super locum ad quem innuit illic infirmus, in quo est dolor, et cauterio tuo super cauillam quatuor digitis ad partem syluestrem parumper: et sit cauterium cultellare. Et sit profunditas cauterii secundum profunditatem spissitudinis cutis. Quod si infirmus innuit quod dolor extenditur usque prope digitos pedis, tunc cauteriza ipsum illic ubi innuit cum cauterio puncti, tribus, aut quatuor, aut pluribus, si indiget illo. Et si innuit dolorem esse sub genu uersus crus, tunc cauteriza ipsum illic cauterio uno cultellari. Et caue tibi in omni cauterizatione tua, ut non ultimes cum cauterio ad hoc ut comburas neruum, aut arteriam magnam, et attrahas per illud super infirmum nocumentum malum, aut contractionem. Et ego quidem iam uidi unum et alium, ex eis qui cauterizauerunt supra cauillam, et ultimauerunt in cauterizatione, et inflatum est crus, donec tumor consecutus est pedem, et perforatus est totus, et corruptus est totus pes: deinde accidit solutio uentris, et mors post illud. Quod si dolor est in duabus partibus simul, cauteriza utramque secundum hunc modum. Et sapientes quidam dixerunt in cauterizatione anchae, cuius cauterii iste est modus. Fac simile samio ex ferro, cuius diametrus sit medietas palmi: et sit apud orificium suum secundum grossitudinem nuclei dactyli, aut minus parumper: et intra illud samium sit samium tertium. Et sit spacium quod est inter omne samium per quantitatem nodi pollicis: et sint samia aperta a duabus partibus: et sit altitudo eorum quasi nodus, aut duo nodi: et fac eis manubrium ex ferro decenter aptatum in samiis. Et haec est forma eius. Deinde igniatur in igne, donec rubeat, et proiiciat scintillas: deinde ponatur super pixidem anchae infirmo accubitato super latus sanum. Cauteriza ergo eum tribus cauteriis rotundis in uice una. Deinde dimitte ipsum tribus diebus. Postea emplastra cum butyro: et dimitte uulnus apertum diebus multis. Deinde cura ipsum cum unguento, donec sanetur. Inquit Albucasis, hac specie cauterii o filii, parum usi sumus, propter terrorem aspectus eius: et propterea, quod paucos inuenimus qui expectent super ipsum. Verumtamen est ex bonis cauteriis ei qui suffert, et inuenit cum eo locum eius. Cauterium autem cum medicinis adurentibus est, ut tu facias duo samia habentia perforatam armillam, in quam descendit cardo portae eius ex aere, aut ferro, longitudo parietis: quorum in altitudinem eorum sint duo nodi, aut quasi ipsi. Et sit spacium quod est inter utraque quantitas grossitudinis digiti, et sint aperta inferius et superius: et sit quod contineant se adinuicem, secundum hanc formam. Deinde depone eam super pixidem anchae, infirmo iacente super latus sanum. Et comprime manum tuam super pixidem anchae multum. Deinde funde inter duos circulos ex aqua calida, quae sit calefacta cum igne parumper, et tene eam quantitate horae temporalis: et toleret infirmus mordicationem eius, et ipsius adustionem, nam ipse inuenit mordicationem sicut ignis, donec quiescat mordicatio. Deinde eleua manum tuam cum instrumento, et absterge aquam calidam ab ancha tota cum aqua dulci: deinde dimitte illud tribus diebus. Et pone super illud butyrum, donec remoueatur nigredo adustionis: et dimitte illud diebus aliquot, et curret ex eo pus. Est enim ultimum in iuuamento. Deinde cura illud cum unguentis, donec sanetur. Quod si extendatur dolor usque ad coxam, aut crus: fac ei statuam in eo quod continet aquam, secundum quod fecisti in ancha aequaliter. Et iste est modus aquae calidae: et ego iam scripsi eam in tractatu rectificationis medicinarum. Sume alcali, et calcis non extinctae amborum ana partem unam: tere utraque, et pone ea in ollam nouam, cuius inferior pars sit perforata foramine uno paruo, secundum quantitatem quod ingrediatur ipsum radius: et pone sub fundo ollae ollam aliam uitreatam: et proiice super alcali et calcem ex aqua dulci, quod submergat utraque per digitum: post quam tu comprimas ea manu tua compressione bona: et dimite ollam, donec descendat aqua acuta inferiori parte ollae uitreatae. Deinde aggrega illam aquam totam, et proiice eam super aliam calcem: et cola, donec renouetur. Ipsa enim erit tunc fortis acuitatis ualde, quae administratur in multis operationibus medicinae, et in cauterizatione reliquorum membrorum. Quoniam efficit operationem ignis ipsius. Et ex medicinis sunt, cum quibus cauterizantur ancha, etiam sicut tesisie, et mel anacardi, et calx cum sapone, ita quod utraque sint permixta. ¶ Et Galenus quidem narrando retulit, cuiusdam uiri ex antiquis curationem, qua curatus est dolor anchae et uenae sciaticae: et magnificauit esse eius ualde. Et dixit, quia non indiguit alia curatione, et quia sanatus est ex uice una, donec retulit, quia ipse fortasse intrauit balneum delatus, et exiuit ex eo iam sanus. Et est, ut accipiatur ex seitaragi uiridi: et si non inuenitur uiride, sumatur siccum, recens: et teratur multum cum aliquanto adipe, et ponatur super ancham, ubi est dolor, aut crus, aut in coxa: et ligetur, et dimittatur quantitate trium horarum, aut per quantitatem quod sentiat infirmus sedationem adustionis. Deinde intromitte eum in balneum. Cum ergo roridum fit corpus eius, intromitte ipsum in solium. Nam dolor recedit, et sanatur. Et scias, quia non oportet ut utatur aliquis cauterio cum istis medicinis, nisi post euacuationem corporis. Et Dioscorides qui dem dixit, quod stercus caprarum, quando cum eo cauterizatur uena sciatica, confert ei: et fit cauterium secundum hunc modum. Sumatur lana, et imbibatur oleo antiquo, et ponatur super locum profundum, qui est inter pollicem pedis, et inter focile, et est propinquior focili. Deinde accipe stercus caprarum siccum, et inflamma ipsum in igne, donec fiat carbo. Deinde pone ipsum super lanam, et dimitte ipsum, donec extinguatur. Deinde itera illud. Non cesses ergo facere illud, usquequo perueniat sensus super mediatione usque ad ancham, et quiescat dolor. Et iste modus cauterii nominatur cauterium Vaccinum.</p></div>
<div n="42" type="subchapter"><p type="head">¶ De cauterizatione doloris Dorsi. Caput XLIIII.</p> <p>Quandoque accidit dolor in Dorso ex caussis multis, aut a casu, aut a percussione, aut euacuatione superflua, et illis similibus, ex infusione materiei frigidae, et humidae: et cauterium quidem non cadit, nisi in hac specie sola, quae fit ex infusione materiei frigidae. Oportet ergo post euacuationem infirmi cum pillulis foetidis, et eis similibus, ut fiant super Dorsum, ubi est dolor, tres lineae secundum latitudinem almeidati ipsius, postquam signas cum encaustro in omni linea quinque cauteria, aut plura secundum quantitatem quae uenit ex tolerantia infirmi uirtute eius: et fiat cauterizatio cum cauteriopuncti. Et si uis, cauteriza tribus cauteriis, aut quatuor, cum cauterio clauili mediali, secundum hanc formam.</p></div>
<div n="43" type="subchapter"><p type="head">¶ De modo cauterizandi in incaeptine Gibbositatis. Caput XLV.</p> <p>Multotiens accidit haec aegritudo infantibus paruis. Et signum incaeptionis eius in pueris est: quod accidit super eum strictura in anhelitu apud eleuationem, et motum: et inuenis in ultima spondilium Dorsi et nodorum eius, quod iam incaepit eminere super reliquos spondiles. Cum ergo uides illud, et uis facere illud, tunc cauteriza ipsum cum cauterio quod sit circulus secundum hanc formam. Et capiat cauterium super omnem partem spondilis aequaliter: et si uis cauteriza in circumitu spondilis cum cauterio puncti duas lineas, aut tres: et sint puncta propinqua adinuicem. Deinde cura locum, donec sanetur cum eo quod diximus. Et caue, ne administres cauterium in gibbositate, quae fit in spasmo nerui.</p></div>
<div n="44" type="subchapter"><p type="head">¶ De modo cauterizandi in Podagra, et doloribus iuncturarum. Caput XLVI.</p> <p>Quando dolores iuncturarum sunt ab humiditatibus frigidis, quae effunduntur ad cuiuslibet membra corporis, tunc quando accidunt dolores in pedibus, de consuetudine medicorum est, ut nominent illud Podagram proprie. Cum ergo curatur Podagra frigidae caussae cum modis curationis, et non remouentur dolores, tune cauterium remouet eos. Et est, ut cauterizes eum post euacuationem in circumitu iuncturae pedum, cauteriis multis: et sit cauterium Oliuare. Cuius haec est forma. Et si indiges ut punctes super faciem pedis, tunc fac cum cauterio puncti. Quod si ascendunt dolores usque ad genua, aut reliquas iuncturas, et multotiens accidit illud, tunc cauteriza ipsum super omne genu tribus cauteriis, aut quatuor ab omni parte, cum hoc eodem cauterio Clauili. Si autem necessaria sunt tibi plura hoc cauterio, tunc cauteriza ipsum. Et non submergas manum tuam cum cauterio, imo sit circiter spissitudinem cutis tantum. Si autem ascendunt dolores ad genua, et dorsum: tunc administra quod diximus ex cauterio in capitulo suo. Quod si dolores sunt in manibus tantum, tunc puncta in circumitu focilium, sicut reuoluuntur duae lineae. Si autem remanet ex doloribus in digitis, tunc puncta eos, super omnem nodum punctum, et super pectinem manus. Si autem ascendunt dolores post dies ad cubitos, aut ad humeros, tunc cauteriza utrosque ab omni parte. Et non euacues infirmum ex regimine bono, ex recaeptione medicinarum. Nam si bonum fiat regimen, et euacuetur phlegma, sanabitur auxilio Dei cum isto cauterio.</p></div>
<div n="45" type="subchapter"><p type="head">¶ De modo cauterizandi in Rupturis. Caput XLVII.</p> <p>Quando accidit Ruptura in inguinibus, et descendit intestinum, aut zirbum ad testiculum, et est illud incipiens propinquum: tunc oportet ut praecipias infirmo dimittere comestionem in die suo. Et utatur ex lenientibus, quo descendat stercus a uentre suo. Deinde sedeat inter manus tuas super dorsum suum: et praecipe ei, ut teneat anhelitum suum, donec egrediatur, uel appareat zirbum, aut intestinum. Deinde reduc ipsum digitis tuis, et signa cum encaustro sub Ruptura super os pectinis, cum signo cuius extremitas sit similis medietati circuli ad superiora corporis. Deinde igni cauterium, cuius haec est forma, donec ueniat album, et proiiciat seintillas. Deinde reduc intestinum, aut zirbum ad concauitatem suam. Deinde ponat minister manum suam super locum, ut non exeat intestinum: et tu iam aperuisti inter crura infirmi, et posuisti sub eo puluinar, et seruiens alius super crura eius, et alius super pectus eius qui tenet manus. Deinde depone cauterium super ipsum signum, manu tua cum cauterio stante recta. Et tene ipsum, donec cum eo consequaris os: aut itera cum eo uice alia, si non consecutus fueris cum eo in prima usque ad os. Et prudenter obserua ab exitu intestini in hora cauterizationis tuae, ne comburas ipsum, et eueniat per illud super infirmum aut mors, aut malicia magna. Et scias, quod quando tu non consequeris cum cauterio os, non confert operatio tua. Et oportet ut sit cauterium infantium subtile, secundum mensuram eorum. Deinde cura cum reliquis unguentis, donec sanetur. Et sit infirmus iacens super dorsum suum quadraginta diebus, donec sigilletur uulnus. Et oportet, ut ponas nutrimentum eius longitudine temporis curationis eius, quod leniat uentrem eius: ut non exeat intestinum apud conamen et egestionem. Deinde quando uult surgere post quadraginta dies, tunc administra ligamentum decenter factum, et teneat ipsum quadraginta diebus aliis. Et minoretur a labore, et repletione cibi et potus, et uocibus uehementibus. Nam quando utitur hoc regimine, ita sanatur sanatione integra. Et ego dicam curationem Rupturarum cum incisione in capitulo suo. Quando autem Rupturae accidunt in reliquo uentre, et sunt incipientes, et uis ut non addantur, tunc cauteriza Rupturam eius cauterio rotundo secundum quantitatem eius: et sit illud quod aduritur ex tunc sicut tertia eius. Deinde cura ipsum, cum eo quod diximus: et non addetur. Et iam dixerunt quidam primi: ut cauterizetur Ruptura cum cauterio triangulato, secundum hanc formam. Postquam signatur cum encaustro, et ponitur linea quae est per latitudinem in latere superiori Rupturae, et linea altera ad inferius. Et depone manum tuam in medio cum cauterio clauili. Sed cauterium primum est facilius et melius.</p></div>
<div n="46" type="subchapter"><p type="head">¶ De modo cauterizandi in doloribus propter casum, aut percussionem. Caput XLVIII.</p> <p>Quando accidit in quibusdam membris a casu, aut percussione dolor: et perseuerat ille dolor tempore longo, et non confert in eo curatio cum medicinis: tunc oportet ut cauterizetur cum cauterio Puncti. Et sit cauterium omnis membri cauterium secundum magnitudinem eius, et ipsius paruitatem, et debilitatem eius, et ipsius uirtutem, et locationem torsionis, et doloris ex eo. Si ergo sanatur ex cauterio primo, est bene. Si non: tunc itera super ipsum cauterium. Quoniam de consuetudine horum dolorum est, ut permutentur ex membro ad illud quod appropinquat ei. Quare oportet ut consequaris eos cum cauterio, donec sanetur infirmus.</p></div>
<div n="47" type="subchapter"><p type="head">¶ De modo cauterizandi in Lepra. Caput XLIX.</p> <p>Leprosi autem quandoque iuuantur cauterio iuuamento maximo. Et praecipue species Leprae, quae fit propter putrefactionem phlegmatis et melancholiae: cum ergo uis cauterizare ipsam considera. Si ergo Lepra est ineipiciens, et curasti eam cum eo, quod diximus in diuisione, et non descendit, neque stat: et times super infirmum, quod comprehendat corruptio super totam complexionem eius: tunc cauteriza eum super caput quinque cauteriis: uno in medio capitis noto, et secundo inferius eo uersus frontem apud finem capillorum, et duobus super duo cornua, et uno posterius super nucea ceruicis. Et ultima manum tuam cum cauterio parumper, donec imprimat in os impressionem paruam, et dislocentur ex eo cortices: ut alleuietur expiratio uaporum grossorum ex eo, et cauteriza cauterio etiam super ipsum splenem, secundum quod praecessit. Sin autem Lepra iam sparsa est super infirmum, et apparet manifeste: tunc oportet ut cauterizes cum istis cauteriis, quae diximus in capite, et cauterio super extremitatem nasi, et duobus cauteriis super duas maxillas, et duobus cauteriis super spondiles colli, et sex super spondiles dorsi, et uno magno super alhahosos apud gran caudae et uno supra ipsum, in ipso almeidati: et duobus super anchas: scilicet super omnem ancham uno, et duobus super genua: uno super omne genu, et duobus super humeros, et duobus super cubitos, et duobus super teneritudines pectoris sui: et cauteriza ipsum super omnem iuncturam, ex iuncturis digitorum manuum suarum, et pedum suorum: et cauteriza super omnem calcaneum pedum suorum, et focilia manuum suarum. Et caue tibi a neruis qui sunt super postremum calcanei, ut non comburas eos. Et quandoque cauterizatur cauterio super os pectinis, et alio super os stomachi, et alio super epar. Et scias, quod quanto plus addis cauterium, est magis iuuamentum, et magis conferens. Et scias, quod infirmus non inuenit in cauterio dolorem, sicut inueniunt ipsum sani: propterea, quod corpus eius iam stupefactum est. Et oportet ut sint cauteria ex magnitudine, et paruitate secundum membra et iuncturas: secundum quod praecessit ex speciebus ferramentorum. Deinde cura cauterium ex farina herbi cum melle, et reliqua curatione, donec sanetur.</p></div>
<div n="48" type="subchapter"><p type="head">¶ De modo cauterizandi in Stupore. Caput L.</p> <p>Quando stupet aliquod membrum, et curatur cum medicinis, et oleis, et emplastris, et non sanatur, tunc cauteriza ipsum membrum stupefactum cauteriis, secundum quod meretur magnitudo membri, aut paruitas eius. Et sit cauterium tuum intrans in spissitudinem cutis parumper. Deinde cura ipsum cum unguento, donec sanetur. Et quandoque cauterizatur ad quiddam stuporis, qui accidit manui, et pedi, in spondilibus dorsi apud exitum neruorum, qui mouent illud membrum: et remouetur stupor. Verum non praesumat super illud, nisi qui est sapiens in anatomia membrorum, et egressione neruorum mouentium corpus.</p></div>
<div n="49" type="subchapter"><p type="head">¶ De modo cauterizandi in Albaras. Caput LI.</p> <p>Quando antiquatur Albaras, et non confert in eo aliquid ex ingeniis medicinae: tunc cauteriza super ipsam cauterio profundo parumper, secundum quantitatem spissitudinis cutis, donec remoueatur albedo, et mutetur color eius. Deinde cura ipsum cum farina herbi, et lentis cum oleo rosa, et foliis arnoglossae, et sanguine columbae, et sanguine hyrundinis: de unoquoque sit pars una: misceantur haec omnia, et liniantur super pannum, et adhaereant loco, donec sanetur.</p></div>
<div n="50" type="subchapter"><p type="head">¶ De modo cauterizandi in Cancro. Caput LII.</p> <p>Quando Cancer est incipiens, et uis ipsum sistere: tunc cauteriza ipsum cum cauterio circuli in circuitu eius, sicuti reuoluitur. Sapientes autem dixerunt, ut cauterizetur cauterio ultimo in medio. Mihi autem non uidetur illud: quoniam timeo quod ulceretur: et ego iam uidi illud aliquotiens. Et rectius est, ut cauterizetur in circumitu eius cum circulo, sicut diximus: aut cauteriis multis.</p></div>
<div n="51" type="subchapter"><p type="head">¶ De modo cauterizandi in Adubelati. Caput LIII.</p> <p>Quando aliquis habet Adubelati, et tardatur in maturatione, aut propter superfluitatem facientem eam, aut propter aetatem infirmi, quando est decrepitus pauci sanguinis, aut propter tempus, et uis festinare in maturatione Adubelati, tunc cauteriza in circumitu eius cum cauteriis paruis multis punctando. Deinde dimitte eam. Nam ipsa festinabit cum maturatione. Si autem uis perforationem eius cum cauterio, tunc igni cauterium, cuius haec est forma. Et depone ipsum in medio Adubelati, donec penetret cutem: et sit cauterium ab eo quod sequitur infirmus, ut alleuietur cursus puris. Deinde cura ipsum donec sanetur.</p></div>
<div n="52" type="subchapter"><p type="head">¶ De modo cauterizandi in malo corrodente. Caput LIIII.</p> <p>Corrodens non est nisi corruptio in membro ambulans, et corrodit ipsum: sicut ignis comedit ligna sicca. Si ergo uides corrodentem in loco qui toleret cauterium cum igne, tunc igni cauteria multa, clauilia parua et magna, secundum quod conueniet illi loco in quo est corrodens. Deinde cauteriza ipsum ab omni parte donec eradices corruptionem totam, et non remaneat ex ea aliquid penitus. Deinde dimitte ipsum tribus diebus, et pone super loca cauterizata sulphur tritum cum oleo, donec eradicentur escharae omnes, et omnis corruptio. Deinde cura ipsum cum unguentis generantibus carnem. Si ergo uides, quod post tres dies caro nascitur natiuitate sana, in qua non est corruptio, est bonum. Et si non: tunc itera cauterium super illud quod remansit ex locis corruptis. Et corrodens medicatur quandoque cum medicina acuta. Ipsa namque surgit loco cauterii. Verumtamen cauterium cum igne est uelocioris iuuamenti: et ego quidem iam dixi cauterizationem eius cum medicina acuta in diuisione: accipe ergo eam illic quando ea indiges.</p></div>
<div n="53" type="subchapter"><p type="head">¶ De modo cauterizandi in Clauis, et Verucis. Caput LV.</p> <p>Multotiens accidit in inferioribus partibus pedum haec aegritudo: et est res grossa, filtrata, quae laedit pedem. Et cauterium quidem in eis est secundum duos modos: cauterium cum igne, et cauterium cum aqua calida. Quantum autem cum igne est, ut ignias cauterium concauum simile pennae uulturis: quod fiat ex ferro, secundum quantitatem quod contineat clauum ab omni parte: et sit subtilium marginum. Deinde depone ipsum ignitum super clauum. Deinde reuolue manum cum cauterio in circumitu claui, donec perueniat cauterium ad profunditatem claui: et dimitte ipsum tribus diebus, donec incipiat emittere pus. Deinde emplastra ipsum cum maluis syluestribus, contritis cum sale: et dimitte emplastrum super ipsum in nocte. Ipse enim eradicabitur ex radicibus suis. Deinde cura locum unguento generatiuo carnis, donec sanetur. Quod si sunt non conuersi, et multotiens accidunt in superficie corporis, praecipue in manibus et pedibus: tunc administres in eis cauterium cum aqua calida: et est, ut accipias cannulam ex aere, aut ferro, aut ex penna uulturis: et depone eam super clauum, aut althelul. Deinde proiice in cannulam ex aqua calida quantitatem paucam: retine manum tuam, et tu reuolue eam cum compressione manus tuae parumper, ut imprimatur margo cannulae in radice claui, et inueniat aqua calida uiam ad profundum, ad radicem claui: et expectet infirmus parumper super mordicationem aquae calidae hora una. Deinde dimitte ipsum, nam clauus eradicatur cum radicibus suis. Ita fac cum eis uno post unum, donec uenias super omnes qui ex eis sunt in corpore. Deinde cura eos postquam eradicantur, cum eo quod generat carnem ex unguentis.</p></div>
<div n="54" type="subchapter"><p type="head">¶ De modo cauterizandi in Tremore. Caput LVI.</p> <p>Quando accidit alicui Tremor ex frigore in neruo, aut ex febre quartana, aut alio: tunc oportet ut cauterizes ipsum quatuor cauteriis, aut quinque super spondiles dorsi, et inter omnem spondilem cauterio, et in pectore eius cauterio, et super stomachum eius cauterio. Tremor enim quiescit cum cauterio oliuari, et festinat sanitas aegritudinis frigidae.</p></div>
<div n="55" type="subchapter"><p type="head">¶ De modo cauterizandi Albathir. Caput LVII.</p> <p>Quandoque expelluntur in corpore Albathir foedae, id est, pustulae, quae fiunt a materiis grossis corruptis. Oportet ergo in primis cum apparent, ut cauterizentur super omne caput pustulae cauterio subtili cum ligno myrti, cuius extremitas accensa est cum igne. Aut cum radice aristolochiae longae. Aut cum cauterio lenticulari. Et quandoque cauterizantur ademenul, in principio expulsionis suae secundum hunc modum: et non augentur: et disrumpitur superfluitas faciens eos, et sanatur ex eis. Verumtamen oportet ut fiat illud post euacuationem cum phlebotomia.</p></div>
<div n="56" type="subchapter"><p type="head">¶ De modo cauterizandi in fluxu sanguins ex arteria in uulnere. Caput LVIII.</p> <p>Multotiens accidit fluxus sanguinis ex arteria, quae incisa est apud uulnus, quod accidit extrinsecus, aut apud incisionem apostematis, aut cauterium membri, et similia eis: et fit difficile abscindere eum. Cum ergo accidit alicui illud, tunc propera cum manu tua ad orificium arteriae, et pone super ipsum digitum tuum indicem: et stringe eum multum, donec obsessus sit sanguis sub digito tuo, et non egrediatur ex eo aliquid. Deinde pone in ignem cauteria oliuaria parua, et magna numero plura: et suffla super ea, donec fiant ignita ualde. Deinde accipe ex eis unum, aut paruum, aut magnum, secundum uulnus et locum, in quo disrupta est arteria, et depone cauterium super ipsam uenam, post quam tu remoues digitum tuum festinanter: et tene cauterium, donec abscindatur sanguis. Quod si expellatur cum eleuas digitum ab orificio arteriae, et extinguis cauterium, tunc accipe cauterium aliud festinanter, ex cauteriis quae in igne sunt praeparata. Non ergo cesses facere illud cum uno post aliud, donec abscindatur sanguis. Et caue, ne comburas neruum qui est illic, et accidat super infirmum malicia alia. Et scias, quod quando ex arteria fluit sanguis, tunc non est possibile abscindere ipsum: praecipue quaudo arteria est magna, nisi cum uno quatuor modorum. Aut cum cauterio, sicut diximus. Aut cum extractione, quando non est extracta. Nam quando extrahitur, contrahuntur extremitates eius, et abscinditur sanguis. Aut ligetur cum filo ligatione forti. Aut ponantur super ipsum medicinae de proprietate, quarum est abscindere sanguinem, et stringatur cum puluinari constrictione decenti. Qui autem administrat abscisionem eius cum ligamento, et strictura cum panno, aut positione rerum comburentium, et similium, non confert ei penitus, nisi raro. Si autem accidat alicui illud, et non sit ei praesens medicus, neque medicina: tunc incipiat cum positione digiti indicis super orificium uenae ipsius, sicut narrauimus, et constrictione eius ualde, donec obsessus sit sanguis a superiori parte uulneris, et super arteriam. Et digitus non remoueatur, desuper ipsum cum aqua frigida uehementis frigoris semper, donec congeletur sanguis, et ingrossetur, et abscindatur. Et interim consideret in eo, quid indiget ex cauterio, aut ex medicina.</p> <p>¶ Partis Primae Finis.</p></div></div>
<div n="2" type="chapter"> <p type="head">Liber Chirurgici Albucasis Pars II.</p> <p type="head">¶ De Incisione, Perforatione, et Phlebotomia in uulneribus, et his similibus.</p> <p>Iam Diximus in Capitulo Primo, omnem aegritudinem in qua conueniens est cum igne cauterium et medicina comburente, et occasiones eius, ipsius caussas, et instrumenta eius, et formas cauteriorum. Et posui illic capitula a uertice usque ad pedem. Et ego procedam in hoc capitulo illa eadem uia: ut alleuietur super quaerentem quaesitum eius. Et antequam incipiam illud, oportet ut addiscatis o filii, quod in hoc capitulo est ex terrore illud quod est in capitulo primo de cauterizatione. Et propter illud oportet, ut sit cautela in eo uehementior, quoniam in operatione quae est in hoc capitulo, multotiens cadit euacuatio cum sanguine, cum quo stat uita apud apertionem uenae, aut incisionem super apostema, aut apertionem exiturae, aut curationem uulneris, aut extractionem sagittae, aut incisionem super lapidem, et illis similia: ex quibus omnibus associatur tremor, et timor, et cadit in pluribus eorum mors. Et ego moneo uos, ne cadat super uos illud in quo est haesitatio, nam quandoque cadunt ad uos in hac arte modi hominum cum modis infirmitatum. Ex eis enim est qui irascitur cum aegritudine sua, et est leuis apud eum mors: propter uehementiam eius quod inuenit ex infirmitate sua et longitudine eius maliciei. Et cum aegritudine est ex timore quod significat mortem. Et ex eis est, qui dat tibicensum suum, et ditat te cum eo, sperans sanitatem, et aegritudo eius est perniciosa. Non ergo oportet ut consentiatis ei qui uenit ad uos ex eis, cuius modus est talis. Et sit cautela uestra uehementior, quam cupiditas et uestra rapacitas. Et non praesumatis super aliquid ex illo, nisi post scientiam certam, quae uerificat apud uos illud ad quod peruenit successio laudabilis. Et utimini in curatione omnium infirmorum uestrorum, prognosticatione et indicatione de eo ad quod conuenienter sit salus. In illo namque est uobis adiutorium super acquisitionem famae et gloriae, et memoriae et laudis. Inspiret uobis Deus o filii, intellectum suum, et non auferat uobis directionem et inspirationem: quoniam illud est in manu eius. Et ego quidem ordinaui hoc Capitulum distinguendo per capitula, secundum quod praecessit in capitulo Cauterii, a ceruice usque ad pedes: ut alleuietur uobis quaesitum quod uultis ex eo, et quo indigetis.</p>
<div n="1" type="subchapter"><p type="head">¶ De curatione Aquae quae aggregatur in capitibus puerorum. Caput I.</p> <p>Scias, quod haec infirmitas multotiens accidit pueris apud partum: aut quando stringit obstetrix caput pueri absque leuitate. Et quandeque accidit etiam ex caussa occulta quae non scitur. Et ego quidem non uidi hanc aegritudinem in aliis quam in pueris: et ad omnem quem ex eis uidi properauit mors: propter illud ergo uisum est mihi dimittere operationem in ea. Et ego quidem uidi ex eis puerum, cuius caput impletum erat aqua, et caput magnificabatur in omni die, donec non poterat sedere super seipsum, propter magnitudinem capitis sui: et humiditas augmentata fuit, donec mortuus est. Et haec quidem humiditas, aut aggregatur inter cutem et os: aut aggregatur sub osse super sifac. Et operatio in illo, si est humiditas inter cutem et os, et apostema est paruum, tunc oportet ut findas in medio capitis fissura una in latitudine: et sit longitudo fissurae quasi duo nodi, donec currat humiditas. Et haec est forma spatumilis. Si ergo humiditas est magis augmentata, et apostema est maius, tunc pone eas duas fissuras, secundum formam hanc. Et si humiditas est sub osse, et signum eius est, quod uides commissuras capitis apertas ab omni parte: et aqua deprimitur quando comprimis eam manu tua ad interiora, et non occultatur tibi illud: tunc oportet ut findas in medio capitis tribus fissuris, secundum hunc modum. Et post incisionem extrahe humiditatem totam. Deinde stringe fissuras cum pannis et puluillis. Deinde embroca illud desuper cum uino et oleo usque ad diem quintum. Deinde solue ligamentum, et cura uulnus cum tentis, et unguentis. Et non dimittas stringere caput cum aequalitate. Et ciba infirmum omni cibo sicco paucae humiditatis, usquequo confortetur membrum, et sanetur. Et modus alius incisionis est, ut consideres ubi apparet magnitudo apostematis, et collectio aquae. Quoniam quandoque est in occipitio plus, aut in sincipite, aut in dextra, aut in sinistra. Ascende ergo cum incisione ubi apparet tibi apostema et impletio aquae: et scinde illud secundum quod tibi possibile est. Et obserua, ne incidas arteriam, et accidat fluxus sanguinis, et moriatur infirmus ex illo fluxu cum euacuatione humiditatis.</p></div>
<div n="2" type="subchapter"><p type="head">¶ De incisione Arteriarum quae sunt post aures. Caput II.</p> <p>Quando accidunt alicui catarri ad oculos, aut ad pectus, et antiquatur illud, et non confert curatio medicinarum: tunc magis ultima curatio est in illo, incisio harum duarum arteriarum. Oportet ergo quando uis incidere eas, ut radat infirmus caput suum. Deinde frica locum cum panno aspero, ut appareant arteriae. Deinde stringat infirmus collum suum, cum quolibet panno suo. Deinde considera, ubi pulset uena. Et loca utriusque sunt loca quae sunt post aures depressa: et raro occultatur, nisi in quibusdam hominibus. Deinde signa cum encaustro super utraque: et incide utramque cum spatumili utrimque acuro, incisione perueniente ad os: et fiat illud per latitudinem capitis. Et si uis, intromitte spatumile sub arteria, et incide eam ad superiora cum incisione. Et sit longitudo incisionis quasi duo digiti iuncti. Nam quando inciditur uena, egreditur sanguis egressione pulsatili, qui salit ad interiora saltu frequenti. Si autem arteria non apparet sensui, tunc oportet ut mensures ab aure quantitatem spacii trium digitorum. Deinde signa cum encaustro, et finde usque ad os. Et illud quod oportet emittere ex sanguine, est .VI. uncia et fortasse emittis ex eo plus, aut minus. Totum illud secundum quantitatem quae apparet tibi ex uirute infirmi et repletione arteriae eius. Deinde considera ad uulnus. Tunc si remanet ad os ex sifac aliquid, tunc incide illud, ut non accidat apostema calidum: tunc stringe uulnus cum liciniis ex panno lini. Deinde cura ipsum cum unguento, donec sanetur.</p></div>
<div n="3" type="subchapter"><p type="head">¶ De extractione arteriarum, quae sunt in timporibus. Caput III.</p> <p>Quando accidit homini hemicranea antiqua, aut catarri acuti propter humiditates acrimoniales, et caliditate in lacertis timporum, aut soda antiqua, uehemens, et similia illis: et medicatur cum modis curationis medicinae, et non confert illud: tunc experti sumus in his aegritudinibus extractionem arteriarum ex timporibus, aut cauterizationem earum, sicut narrauimus. Et modus operationis in extractione earum, est, ut radat infirmus pilos qui sunt in timporibus, et intendat ad arteriam apparentem in timpore. Ipsa namque ostenditur tibi ex pulsu suo, et raro occultatur nisi in paucis hominibus, aut uehementia frigoris. Quod si occultatur tibi, tunc stringat infirmus caput suum cum quolibet panno suo: deinde frica locum cum panno aspero. Aut uapora locum cum aqua calida, donec appareat tibi apparitione manifesta. Deinde accipe spatumile, quod paulo ante formaui. Deinde excoria cum eo cutem cum facilitate, donec peruenias ad arteriam. Deinde proiice in eam uncinum, et extrahe eam ad superiora, donec extrahas eam ex cute, et facias eam euadere ex tunicis quae sunt sub ea ab omni parte. Si autem arteria est subtilis: tunc inuolue eam cum extremitate uncini. Deinde incide ex ea partem secundum quantitatem qua elongentur extremitates eius, et contrahantur, et non accidat fluxus sanguinis. Nam si non inciditur, et si non abscinditur, non ascendit sanguis penitus. Deinde euacua ex sanguine ana .VI. unci, usque ad .III. Quod si arteria est magna: tunc oportet ut liges eam in duobus locis ex filo duplo, forti, ex serico: aut ex chordis alhohod, ut non properet ad ipsam putrefactio ante consolidationem uulneris, et accidat fluxus sanguinis. Deinde incide superfluitatem, quae est inter duo ligamenta. Fac illud in illa hora, aut post horam aliam. Et si uis, cauteriza eam cauterio usque ad os, cum cauterio cultellari: donec incidantur extremitates eius, et stabit loco eiusdem operis. Et est melius opus, nisi si infirmus habet febrem, autest calefactae complexionis. Quoniam cauterium est ex eis, quae iuuant ad finiendas humiditates. Ergo est melius iuuamentum. Et oportet post extractionem arteriarum, ut impleatur locus cotto antiquo: et ponantur super ipsum puluilli decenter facti. Et post solutionem curetur cum medicinis siccis, quae faciunt nasci carnem, et cum liciniis, donec sanetur. Quod si interim dum operaris accidit fluxus sanguinis ex arteria, tunc propera ad abscindendum eum cum cauterio, aut ut impleas locum cum zegi: et stringe manum tuam, donec abscindatur sanguis. Quod si nihil ex illis est tibi praesens, tunc pone super locum digitum tuum, donec congeletur sanguis. Et embroca locum cum aqua uehementis frigoris, donec quiescat acuitas, et stringatur secundum quod oportet. Et ex eo quod est leuius et facilius extractione arteriae, est, ut cauterizes uenam cum hoc cauterio habente duos cultellos: sitque acuitas duorum cultellorum similis almagdatem. Verumtamen sunt multo minoris acuitatis, quam duo cultelli. Quoniam si sunt acutae, sicut duo cultelli, properat utrisque frigus: et non incidunt carnem cum uelocitate. Cum ergo in eis est aliquantulum grossitudinis, tenetur in eis calor ignis, et abscinditur caro uelociter: cum hoc ergo opus est melius omni opere, et leuius, et facilius. Et sit spacium quod est inter duos cultellos quantitas grossitudinis digiti, postquam tu signas duo loca cum encaustro: et depone utrosque ignitos ualde, donec perueniant ad os, et incidant uenam in duobus locis: ut elongetur quod est inter extremitates eius. Nam non consolidantur cum hoc cauterio penitus. Et haec est forma cauterii.</p></div>
<div n="4" type="subchapter"><p type="head">¶ De cura cursus lachrymarum acutarum assiduarum ab oculis. Caput IIII.</p> <p>Quando sunt lachrymae assiduae, et est cursus earum ex uenis, quae sunt super craneum capitis exterius: et non confert in eis aliquid curationis medicinae cum medicinis, et uides faciem infirmi iam rubere, et sentit in fronte sua deambulationem, sicut est deambulatio formicarum: et oculi eius sunt extenuati, humidi, ita quod iam corrosi sunt pili eorum cum corrosione: et calefactae sunt palpebrae eius ex acuitate lachrymarum: tunc antiqui indiguerunt in curatione earum hac operatione, et denominauerunt eam curationem, cum Ense. Et est, ut praecipias infirmo radere pilos qui sunt in fronte sua. Deinde incide in fronte tres fissuras aequedistantes secundum longitudinem frontis: et sit longitudo fissurae quasi duo digiti, et fissura una sit aequedistans longitudini nasi in medio frontis, et secunda secundum longitudinem parumper a motu lacertorum, et tertia a parte altera: et caue ab incisione arteriarum quae sunt in duobus lateribus: et elonga manum tuam a continuatione duarum mandibularum, et sit spacium omnis incisionis quantitas trium digitorum coniunctorum: et sit tibi frustum spongiae praeparatum, aut panni siccati multi, cum quibus exsicces sanguinem. Deinde intromitte spatumile duarum acutarum extremitatum, cuius mox sequens est forma. Ab incisione quae est a parte timporis, usque ad incisionem secundam: et excoria cum eo totam cutem, quae est inter duas incisiones, cum sifac, quod est super os. Deinde fac illud etiam ab incisione media usque ad incisionem secundam. Deinde extrahe hoc spatumile, et intromitte in incisionem primam iterum instrumentum aliud, quod nominatur cultellare acutum, ab una parte lene, non acutum ab altera parte. Et haec est forma eius. Et pone latus eius acutum uersus carnem annexam cum cute, et latus eius lene uersus os: et impelle ipsum, donec perueniat ad fissuram mediam: et abscinde cum eo omnia uasa, quae descendunt a capite ad oculos: praeter quod continuetur incisio usque ad illud quod apparet de cute. Deinde fac illud in fissura media usque ad fissuram aliam. Et postquam currit ex sanguine quantitas aequalis, exprime loca ex frustis sanguinis coagulati. Deinde pone in omnem fissuram licinium ex cotto ueteri, et pone super eos puluillos imbibitos in uino, et oleo, aut aceto. Et uide ut non accidat apostema calidum. Et in die tertia solue ligamentum, et administra infusionem multam cum aqua tepida. Deinde cura illud ex unguento basilicon, et reliquis quibus curantur uulnera: usquequo sanetur.</p></div>
<div n="5" type="subchapter"><p type="head">¶ De cura lachrymarum acutarum et catarrorum ad oculos ex interioribus capitis. Caput V.</p> <p>Quando accidunt alicui catarri acuti, acres, assidui: et uides oculos eius extenuatos, paruos, et iam debilitatus est aspectus eorum: et palpebrae ulceratae, et cadunt pili ex eis, et in profundo capitis est dolor acutus, laedens, et sternutatio consequens: tunc sume ex istis accidentibus, quod illae materiae, et catarri non ueniunt, nisi ex uenis multis. Et melior curatio in eis est haec. Et est, ut praecipias infirmo radere frontem suam. Deinde incide in eam fissuram unam in medio frontis, aut alterius parumper per latitudinem, et incipe cum fissura a timpore sinistro ad timpus dextrum: et sit incisio usque ad os: et elonga manum tuam a lacertis timporum, qui mouentur apud masticationem: donec quando detegitur os: et exsiccabis totum sanguinem cum spongia. Tunc separa inter duo labia fissurae cum cotto ueteri, aut cum liciniis ex lino. Deinde stringe desuper cum puluillis: et imbibe puluillos cum uino et oleo, ut non accidat apostema calidum. Et quando soluis illud, et uides quod apostema calidum iam imminuitur: tunc oportet ut frices os, donec incipiat in eo nasci caro. Deinde cura ipsum cum regimine exiccatiuo quod facit nasci carnem: sicut si accipias ex farina tritici partes duas, et ex colophonia quatuor partes: et praepares ex eis emplastrum, et administretur ad natiuitatem carnis in istis uulneribus.</p></div>
<div n="6" type="subchapter"><p type="head">¶ De cura eius quod cadit in Aurem. Caput VI.</p> <p>Omne Quod in Aurem cadit, est una quatuor specierum: aut lapis mineralis, aut simile lapidi, sicut ferrum, et uitrum: aut est ex planta, sicut est cicer, et fabae: aut est res fluxibilis, sicut aqua, et acetum, et eis similia: aut aliquod animal. Quando ergo cadit in aurem lapis, aut genus lapidis ex eis quae non adduntur, neque crescunt in aure, expone Aurem soli: si ergo uides lapidem, tunc distilla in Aurem aliquid ex oleo uiolato, aut sisamino. Deinde administra extractionem eius, et fac sternutare cum condisi, et opila nares apud aduentum sternutationis, postquam tu ponis in circumitu auris frusta ex pannis, aut lana, et extendis aurem ad superiora. Multotiens enim egreditur cum hac cura. Si autem non egreditur, tunc administra extractionem eius cum Gesti, id est, Pizigarolis subtilibus: cuius forma est haec. Si ergo egreditur cum gesti, est bonum. Et si non, tunc administra extractionem eius cum uncino caeco subtili paucae duplicationis. Si ergo non egreditur per illud, tunc fac cannulam ex aere, et intromitte extremitatem cannulae in foramen auris multum, et opila quod est in circumitu cannulae cum caera mollificata cum oleo, ut non sit uento uia nisi cannulae: deinde extrahe cum uento tuo attractione forti. Multotiens enim egreditur cum eo quod narrauimus. Si autem non egreditur hoc modo: tunc accipe ex helkalimbat, aut ex uisco, id est, gluten praeparato, cum quo capiuntur aues, rem modicam: et pone ipsum in extremitate radii postquam tu inuoluis super eam cotum decenter positum: deinde intromitte ipsum in foramen auris cum facilitate, postquam tu exiccas aurem ab humiditate. Si ergo non egreditur cum omnibus quae narrauimus, tunc propera ad scindendum, antequam accidat apostema calidum, aut spasmus. Et modus fissurae est, ut phlebotomes infirmum in primis in cephalica: et extrahe ei ex sanguine secundum mensuram uirtutis eius. Deinde fac sedere infirmum inter manus tuas, et conuerte aurem eius ad superiora, et finde fissuram paruam in radice auris apud adipem eius in loco depresso ipsi: et sit fissura lunaris figurae, donec peruenias ad lapidem: deinde aufer eum cum eo, quod est tibi possibile ex instrumentis. Deinde sue fissuram ab hora tua cum uelocitate, et cura ipsam, donec sanetur. Quod si res cadens in aurem est ex uno granorum, quae crescunt, et inflantur: tunc administra extractionem eius. Si autem non obedit tibi ad exitum, tunc accipe spatumile tenue, subtile, secundum hanc formam. Et administra cum eo abscisionem illius speciei ex granis, quae cadunt in aurem, et non facias illud, quando tu cogitas, quod illud granum iam humectatum est per uaporem auris, donec ponis ipsum frusta multa: deinde extrahe ea cum uncinis, aut cum gesti subtili, aut cum suctione, sicut diximus, nam extractio eius alleuiatur. In aqua autem quae ingreditur in aurem, oportet ut utatur infirmus sternutatione cum condisi in primis: et iam impleuit aurem suam cum aliquanto cotto ueteri: et est iacens super illam aurem, in qua est aqua. Si ergo egreditur per illud, est bonum. Et si non: tunc accipe lapides multos, secundum longitudinem digiti, tenues, lenes, et calefac eos cum igne parumper, et intromittat infirmus ex eis unum in foramen auris suae: et saliat super pedem suum unum ex illa parte, et percutiat cum lapide alio super lapidem qui est in aure. Non ergo cesset facere illud cum lapide et lapide, donec egrediatur tota aqua. Et iam egreditur aqua ita, ut accipias ex parpyro, aut ex iunco unum, et intromittas extremitatem eius unam in aurem: et accendas extremitatem alteram cum igne, donec comburatur plurimum eius. Deinde itera iuncum alium, et fac illud multotiens, donec egrediatur tota aqua: et extrahe ipsam cum cannula secundum quod praemissum est in lapide. In extractione autem animalis intrantis in eam, si est parui corporis, ut pulex, et ei simile, cura ipsum sicut dixi in diuisione. Sed si est corporis magni, quod appareat sensui: tunc administra extractionem eius cum gesti, et uncinis: et res eius est facilior omnibus, quae tenentur in aure. In extractione autem uermis generati in aure, quando curas eum cum eo quod diximus in diuisione, et in tractatu distilationum, et non confert curatio tua: tunc oportet ut aspicias aurem in sole. Si ergo apparet illic aliquid ex uermibus, tunc extrahe illud cum gesti, aut cum uncinis subtilibus. Si autem non apparet illic aliquid, tunc accipe cannulam, cuius haec est forma, stricta inferius, ampla superius: et intromitte extremitatem subtilem in aurem secundum quantitatem quod tolerat eam infirmus: deinde suge cum ea suctione forti. Fac illud multotiens, donec egrediantur omnes uermes. Si autem non obediunt tibi ad exitum, tunc opila circumitum cannulae cum caera, sicut dixi in lapide. Quod si non egrediuntur cum eo quod diximus: tunc administra distillationes quas iam experti sunt antiqui in interfectione uermium: et inuenies illud in tractatu distillationum. Et sit effusio tua qua effundis olea et medicinas in aurem cum hoc instrumento, cuius forma depicta est hic. Sicut uides fac ipsum ex argento, aut aere, inferius strictum, in quo sit foramen paruum, amplum superius. Sit ergo ut impellens quod est in concauitate cannulae, sit ex aere decenter factum. Et si uis, accipe radium, et inuolue in extremitate eius cottum inuolutione decenti: deinde proiice oleum, aut succum, aut quod uis ex istis medicinis in cannulam: et ipsa sit in aure: deinde intromitte radium cum cotto desuper, et exprime ipsum manu tua compressione temperata, donec impellatur oleum in concauitate auditus, et sentiat ipsum infirmus interius: et illud quod infunditur in aurem, sit iam calefactum cum igne parumper: et caue ne sit res quae distillatur in eam frigida ualde: medicinae enim non tolerant illud.</p></div>
<div n="7" type="subchapter"><p type="head">¶ De cura opilationis accidentis Auri. Caput VII.</p> <p>Quandoque egrediuntur quidam infantes ex uentribus matrum suarum non perforati. Et iam accidit etiam quibusdam hominibus opilatio in meatu Auris a uulnere, aut carne nata in ea. Et haec opilatio quandoque fit in profundo foraminis Auris, quam non consequitur uisus: et quandoque accidit ad exteriora foraminis parum, et consequitur eam uisus. Illa ergo quae accidit in profundo Auris, et quam non comprehendit aspectus, est in pluribus dispositionibus difficilis sanationis. Et in illa quam consequitur uisus, oportet ut ponas Aurem infirmi in sole, et aspicias in ea: tunc si uides opilationem apparentem, aperi eam cum spatumili subtili, cuius forma est haec quae sequitur, sit extremitas eius in qua sit quaedam latitudo parua, cuius quaedam pars sit acuta: et reliquum spatumile sit duarum laterum lenium: ut non laedat aurem. Si ergo opilatio est a carne nata in meatu auris: tunc tene eam cum uncino subtili, et incide eam cum facilitate uehementi, donec auferatur tota caro. Quod si opilatio est in profundo auris: tunc accipe radium subtilem, lenem, et calefac ipsum cum igne parumper: deinde mitte ipsum in meatum auris. Si ergo senseris opilationem cum eo, quod inuenit infirmus cum grauitate auditus, conare apertionem eius cum facilitate: et caue, ne uulneres neruos auris. Deinde pone in aurem licinium secundum quantitatem amplitudinis foraminis, quod inuoluisti in unguento aegyptio: fac illud aliquot diebus, donec sis securus de consolidatione uulneris. Aut accipe licinium, et infunde ipsum in aqua rosata, et pulueriza super ipsum zegi tritum, et utere ipso. Quod si uides aurem iam apostemari: tunc oportet ut extrahas licinium, et permittas ipsum cum licinio alio, quod inuolues in caeroto quod sit factum cum oleo rosato, donec sedetur apostema calidum: deinde cura ipsum usquequo sanetur. Si autem accidat fluxus sanguinis: tunc submerge spongiam, aut pannos in aqua frigida, et pone super eam aurem: et utere reliqua curatione, quae abscindit fluxum sanguinis praedicta in tractatu distillationum.</p></div>
<div n="8" type="subchapter"><p type="head">¶ De cura Altheli palpebrarum. Caput VIII.</p> <p>Isti Althelil qui accidunt in Palpebris oculi, quandoque sunt humidi, et sunt sicci. Oportet ergo ut teneas eos cum tenaliis: aut cum uncino, et incidas eos cum spatumili a radicibus suis. Deinde pone super loca zegi tritum. Si autem ex eis fluat sanguis, tunc cauteriza eos cum cauterio lenticulari subtili. Et cauterizare eos, est melius post incisionem. Multotiens enim redeunt quando remanet ex radicibus suis aliquid. Et quando cauterizantur cum igne, comburuntur illae radices, et non redeunt.</p></div>
<div n="9" type="subchapter"><p type="head">¶ De cura Grandinum palpebrarum oculi. Caput IX.</p> <p>Multotiens accidit in palpebris aliquid quod assimilatur Crandini in fortitudine sua, et sua duricie, et propter illud nominatur Grando: et est aggregatio humiditatis grossae in palpebra superiore, et palpebra inferiore. Operatio ergo in eis est, ut consideres tunc, si est Grando procedens in eo, quod apparet de palpebra, et mouentur ad omnem partem, et res eius est facilis. Finde ergo super eam fissura per latitudinem. Deinde excoria eam ab omni parte cum facilitate, donec euadat. Deinde suspende eam cum uncino, et abscinde ipsam. Si autem non praeparatur tibi abscisio eius, nisi postquam tu penetras palpebram cum incisione parumper, tunc nocet infirmo illud in aliquo. Quod si fissura est magna: tunc aggrega ipsam cum sutura: et cura ipsam, donec sanetur. Et si est parua, non superueniet tibi malum ex ea. Vnguentum enim restaurat ipsam, et incarnat eam. Et si grando est decliuis ad interiora auris uersus superficiem intrinsecam, tunc inuersa palpebram, et suspende grandinem cum uncino: praeter quod indigeas incisione, et preme eam ab omni parte. Quod si elongatur palpebra per incisionem, non nocet illud in aliquo. Deinde ablue oculum post incisionem grandinis, cum aqua salsa: et cura locum cum eo quod incarnat, donec sanetur infirmus.</p></div>
<div n="10" type="subchapter"><p type="head">¶ De cura Axirnath palpebrarum. Caput X.</p> <p>Axirnath est adeps qui generatur in tunicis palpebrae superioris: et plurimum quidem accidit illud pueris: et ipsum grauat oculos eorum, et accidunt eis catarri in matutinis, et non possunt intueri lumen solis, propterea, quod lachrymae properant ad eos, et propter illud uides eos discumbere super facies suas semper, et super eas dormiunt, et sunt palpebrae eorum sub superciliis humidae, quas iam cooperuit inflatio: et eminentia quidem Axirnath apparens est oculo, et quando tu premis locum cum digitis tuis, sentis Axirnath inter eos. Et modus operationis eius est, ut ponat infirmus caput suum in sinu tuo. Deinde accipe pannum lini, et praepara in eo licinia, et fac ex illo licinio circulum secundum quantitatem quod continet Axirnath ab omni parte. Deinde pone eum super eam, et preme cum digitis tuis ab omni parte, ut aggregetur Axirnath in medio circuli. Deinde finde in medio illius humiditatis cum spatumili incidente fissuras per latitudinem, et non sit fissura maior illa quae fit in phlebotomia in profundo. Aut oportet ut findas cutem totam, donec peruenias ad Axirnath in pluribus enim dispositionibus procedit Axirnath ex fissura secundum formam frusti pinguedinis albae. Extrahe ergo eam cum panno, quem infiltrasti inter digitos tuos ad exteriora: et tu reuoluis manum tuam ad dextram et sinistram, donec dispergatur: et caue, ne addas in fissura, ut non peruenias cum spatumili ad oculum, et laedas eum. Si autem non appareat tibi Axirnath in principio fissurae, tu addas in fissura parum cum facilitate, donec procedat Axirnath. Deinde extrahe eam, sicut diximus. Deinde submerge pannos in aceto et aqua, et pone eos super locum, et stringe eum cum puluillis. Et ex hominibus sunt qui terunt salem, et ponunt ipsum in concauitate fissurae, ut liquefiat quod remansit ex illa humiditate. Deinde cura ipsam, donec sanetur. Si autem accidat in loco apostema calidum, tune cura ipsum cum emplastris sedatiuis, donec sanetur.</p></div>
<div n="11" type="subchapter"><p type="head">¶ De modis Ataxmir oculi, id est, cum palpebra mollificatur oculi, unde fit ut rugetur sicut non debet. Caput XI.</p> <p>Quando nascuntur in palpebris oculi pili additi praeter cursum sub pilis naturalibus, et antiquantur: tunc ipsi nocent oculo, et faciunt accidere modos aegritudinum, sicut lachrymas assiduas, et mollificationem palpebrarum, et albuginem, donec fit illud caussa destructionis oculi. Et Ataxmir quidem oculi curatur secundum quatuor modos. Aut per cauterium cum igne. Aut cum medicina acuta, secundum quod praemissum est in capitulo cauterii. Aut curatur Ataxmir per incisionem et suturam. Aut per cannas, secundum quod ego dicam. Oportet ut ponas caput infirmi in sinu tuo. Deinde conuerte palpebram oculi manu tua sinistra. Si ergo conuertitur, bonum est. Et si non: intromitte acum in eam, in qua sit filum ab inferiori parte palpebrae, et fac penetrare acum cum filo desuper, et sit illud prope pilos ipsos, id est, prope marginem palpebrae, in quo nascuntur pili: et trahe filum ad superiora cum palpebra, et conuerte eam cum radio. Deinde finde in interiori parte palpebrae sub pilis additis cum spatumili incidente a lachrymali maiore usque ad lachrymale minus. Deinde extrahe filum, et pone sub palpebra puluillum paruum ex cotto, aut panno: deinde signa super palpebram cum encaustro, quod sit sicut figura folii myrti. Verumtamen oportet, ut fit figura secundum quantitatem et eleuationem palpebrae: quoniam iam diuersificatur illud in hominibus. Ex eis enim est, qui indiget ut incidatur ex palpebra quantitas magna, secundum quantitatem quae mollificatur a palpebra. Deinde cum spatumili finde super duas lineas quas signasti, et incipe a lachrymali maiore usque ad lachrymale minus, et sit fissura una prope pilos naturales, sicut est grossitudo radii. Deinde intromitte uncinum in uno duorum angulorum cutis. Deinde excoria ipsam totam. Deinde aggrega cum sutura duo labia, cum acu et filo lana subtili: et absterge sanguinem, et fac adhaerere quod superfluit ex filis super duo supercilia, cum quibusdam rebus inuiscantibus, si uis facere illud: et si non, non cures. Deinde dimitte suturam et fila usque ad tres dies, aut quatuor: postea cura illud. Et si uis, dimitte uulnus absque sutura, et cura ipsum cum eo, quod exsiccat et constringit. Nam palpebra eleuatur apud sigillationem uulneris et aggregationem eius: sed futura est melior. Hunc modum curandi Ataxmir docuerunt antiqui. Verumtamen in eo est sollicitudo super infirmum, et est ex bona operatione, et non est in eo timor. Et modus alius est in Ataxmir etiam: et est, ut signes super palpebram figuram, quae sit sicut figura folii myrti, sicut narrauimus. Deinde eleua palpebram cum tribus uncinis separatis, aut aggregatis, secundum formam hanc quae sequitur, deinde incide quod superfluit cum forficibus paruis, secundum hanc formam, cum aequalitate incisionis. Si autem non est tibi possibile tenere uncinum, et non aequatur illud: tunc accipe acum in qua sit filum, et intromitte ipsum in medio figurae: et intromitte filum aliud prope lachrymale maius, et filum secundum prope lachrymale minus: et aggrega inter digitos tuos fila cum aequalitate. Deinde eleua manum tuam eleuatione aequali: et eleua cutem super quam est signatum cotum, sicut narrauimus. Deinde aggrega duo labia uulneris cum sutura: et cura ipsum, donec sanetur. Si uero accidat apostema apud incisionem tuam, aut fissuram tuam: seda illud apostema cum caeroto, et his similibus, ex unguentis sedantibus. Et quandoque accidit palpebrae etiam, ut conuertantur pili eius. Oportet ergo ut utaris in ea quod diximus in incisione: sed sutura utrisque magis est artificialis.</p>
<div><p type="head">¶ De cura Ataxmir cum cannis.</p> <p>ET Est, ut conuertas palpebram, et scindas fissuram quae est deintus, secundum quod narraui. Deinde arte fac duas cannas, aut duo ligna subtilia: quarum longitudo sit secundum longitudinem palpebrae, et latitudo earum sit minor latitudine spatumilis: et tu iam incidisti in extremitatibus utriusque ab utrisque partibus ubi tenes fila. Deinde aggrega utramque cum subtilitate super illud quod superfluit ex palpebra oculi, et stringe duas cannas ab utrisque partibus strictura forti, et dimitte eam diebus aliquot. Cutis enim stricta morietur, et denigrabitur, et putrefiet, donec cadet per se. Si ergo tardatur, tunc incide eam cum forficibus. Deinde cura eam, donec sanetur. Cum ergo consolidatur, eleuatur palpebra: et non pungunt pili. Et haec est forma duarum cannarum, quas facies secundum hanc figuram, et quantitatem in longitudinem et latitudinem.</p></div></div>
<div n="12" type="subchapter"><p type="head">¶ De eleuatione pilorum pungentium in oculo cum acu. Caput XII.</p> <p>Operatio in illo est, ut accipias acum subtilem, et intromittas in eam filum ex serico subtile, lene. Deinde aggreges extremitates eius, et nodes utramque nodo subtili ualde: et sit longitudo filorum palmus unus. Deinde compone in Alinxotati filum aliud subtile sub eo in breui, et noda extremitates eius si uis. Deinde ponat infirmus caput suum in sinu tuo, et sit prope solem ut declaretur operatio: quoniam est operatio subtilis, uel minuta. Deinde intromitte acum cum alinxotati in radicem palpebrae, et fac eam penetrare in palpebram festinanter, donec extrahas eam desuper pilum naturalem. Deinde trahe pilum usque supra alinxotati: et intromitte in alinxotati illum pilum: si est unus, aut duo, aut tres, non plures. Deinde trahe manum tuam cum eo, donec egrediatur pilus cum alinxotati in palpebra cum pilo naturali. Si autem trahatur alinxotati, et non egrediatur pilus cum ea: trahes alinxotati ad inferiora, cum filo quod tu composuisti in ea, donec egrediatur alinxotati ex foramine superiori, et uideas eam uisione oculi: tunc enim trahes alinxotati, et filum: et extrahe utraque, et claude oculum: et dimitte ipsum clausum duobus diebus, aut tribus, donec adhaereat pilus loco suo, et nascatur super ipsum caro. Quod si pilus est breuis, tunc aut associa ei pilum longum ex pilis naturalibus, et eleuatur cum eo: aut dimitte ipsum, donec elongetur post spacium, et tunc eleua ipsum.</p></div>
<div n="13" type="subchapter"><p type="head">¶ De cura Alxatrati quae accidit in palpebra superiori. Caput XIII.</p> <p>Quando accidit oculo haec Alxatrati, nominatur Leporina. Et haec Alxatrati est aut naturalis, aut accidentalis. Accidentalis ergo fit ex consolidatione uulneris, aut sectionis, aut cauterii, et similium illis. Et modus operationis in ea est, ut tu findas illam consolidationem, et ut separes labia eius, et ponas in eo quod est inter ea licinium ex lino, et liges eam, donec sanetur. Et non oportet, ut utaris in curatione eius rebus quae exiccant et constringunt: nam si tu facis illud, redit Alxatrati deterior quam fuit: imo utere in ea rebus quae mollificant, sicut foenumgraecum: et embroca cum aqua, in qua cocta sit althea, semen lini: et unguento dyaquilon, quod liquefactum sit cum aliquo ex oleis: et inuolue cum eo licinium, et cura cum eo. Et thesaurus curationis tuae est, ut coneris omni ingenio, ut non consolidetur, secundum formam quae fuit in primis. Et haec quidem operatio quam diximus, non est nisi quaedam rectificatio Alxatrati, ut non redeat forma loci secundum quod fuit omnino.</p></div>
<div n="14" type="subchapter"><p type="head">¶ De cura Alxatrati quae fit in palpebra inferiori, et est rugatio uel contractio sursum ad dextrum et sinistrum. Caput XIIII.</p> <p>Haec Alxatrati quae fit inferius, est quae uere nominatur Alxatrati. Et est naturalis, et est accidentalis. Et accidentalis fit ex uulnere, aut fissura, aut cauterio, et illis similibus. Et uia operationis in ea est, ut accipias acum, in qua sit filum duplum, et tingas eam in carnem, et facias eam penetrare a lachrymali sinistro usque ad lachrymale dextrum, donec perueniat filum in duabus extremitatibus carnis. Deinde extende carnem ad superiora cum acu, et incide eam cum spatumili lato. Si ergo redit figura palpebrae secundum quod oportet, est bonum. Et si non, accipe radium, et pone ipsum in fissuram, et conuerte cum eo palpebram: et finde duas fissuras in latere interiore palpebrae, et sint extremitates duarum fissurarum ex duobus angulis incisionis, donec concurrant et fiat ex eis angulus: donec quando aggregantur fiat figura earum haec figura, et est litera lauda graeca. Deinde aufer illam carnem per quantitatem, quod est latus eius acutum inferius, ab eo quod sequitur palpebram. Deinde aggrega partes separatas: sue eam cum filo lanae. Deinde cura eas cum eo quod diximus, de medicinis mollificantibus, et liciniis, donec sanentur. Et si Alxatrati accidat ex fissura, et sutura, aut cauterio: tunc oportet ut findas fissura plana sub pilis palpebrarum, etiam secundum quod praecessit. Deinde separa inter duo labia cum licinio, secundum quod diximus. Et summa sermonis de cura Alxatrati, quando est desuper, aut inferius, est, ut currat in ea operatio, secundum quod praeparatur ex forma Alxatrati. Ipsa namque est multarum diuersitatum in forma: et artifex prudens praeparat ingenium cum quocunque modo est possibile ei, donec redire faciat figuram ad formam naturalem, aut prope eam, et ipsemet infirmus, secundum quod conuenit ei ex operatione et instrumentis in plurimis dispositionibus.</p></div>
<div n="15" type="subchapter"><p type="head">¶ De adhaerentia palpebrae oculi cum coniunctiua, aut cornea. Caput XV.</p> <p>Quandoque accidit haec consolidatio multis hominibus, ita ut consolidetur palpebra superior cum albedine oculi, et prohibeat ipsum ab operationibus suis naturalibus. Oportet ergo quod intromittas extremitatem radii sub palpebra, et eleues eam sursum: aut extendas eam cum uncino: deinde incide adhaerentiam cum spatumili subtili, quod non sit cum acuitate incisionis spatumilium, imo sit obtusum parumper: ut non inquietetur infirmus apud operationem, et remoueatur spatumile, et laedat oculum cum acuitate sua: et sit incisio tua quasi tu excories illam adhaerentiam cum facilitate, donec quando redit palpebra secundum formam suam naturalem, et sanetur adhaerentia tota. Funde tunc in oculum aquam salsam, cum aqua ablue ipsum: aut distilla in ipsum ex sief facto, ex ziniar dissoluto cum aqua. Deinde separa inter palpebram et oculum cum licinio lini: et pone super oculum lanam infusam cum albugine oui: et post diem tertium utere sief, et cum solidatiuis, donec sanetur.</p></div>
<div n="16" type="subchapter"><p type="head">¶ De incisione ungulae et eminentiae carnis lachrymarum. Caput XVI.</p> <p>Scias, quod ungula est secundum duos modos. Aut est neruosa: et est similis sifac duro, subtili. Aut est non neruosa, similis humiditati congelatae albae: quae quando tangit cam ferrum, aut conaris capere eam cum uncino, abscinditur, et non figitur in ea uncinus. Et utraeque species non incipiunt, nisi a lachrymali maiore, usquequo uadit paulatim, donec cooperit uisum, et prohibet lumen, et motum oculi. Et modus operandi in incisione eius est: ut ponat infirmus caput suum in sinu tuo. Deinde aperi oculos eius, et eleua palpebram manu tua. Deinde collige ungulam cum uncino paucae duplationis, et extende eam ad superiora. Deinde accipe acum, et intromitte in eam pilum ex pilis equi, et bouis, aut uaccae: et sit filum forte, et duplica extremitatem acus parumper, et fige eam in medio ungulae: et penetra eam cum acu, et liga cum filo ungulam, et extende eam ad superiora: et excoria cum pilo latus ungulae quod sequitur pupillam, ac si tu serres eam cum pilo usque ad postreimnum eius. Deinde incide residuum in radice lachrymalis cum spatumili subtili, aut cum forficibus paruis: et dimitte carnem lachrymalis naturalem, ut non accidat ex incisione eius cursus lachrymarum assiduus. Et quandoque extenditur ungula cum uncino solo: aut cum filo, sicut diximus. Deinde excoriatur cum spatumili leni, cuius haec est forma. Et caue, ne tangat spatumile tunicam corneam, et accidat in ea ruptura, et perforetur pupilla. Deinde post incisionem, proice in oculum aliquid salis contriti, aut ex sief facto ex ziniar, et dimitte ipsum usque ad diem alium. Deinde cura ipsum cum eo quod oportet, usquequo sanetur. Quod si ungula est non neruosa, et non potes intromittere in eam acum, neque figitur in ea uncinus, tunc multotiens curatur haec species ungulae cum medicinis, et sanatur sicut narraui in diuisione. Quod si uis incidere eam, tunc aperi oculum infirmi, et accipe spatumile subtile, lene, debilis acuitatis, secundum hanc formam. Et rade ungulam desuper rasione cum subtilitate. Quod si uides quod ipsa rarificatur et confringitur, et imprimit in eam rasio, tunc distilla ex hora tua in oculum ex sief facto ex ziniar, aut ex sief rubeo, aut sale trito: et opila oculum usque ad diem alium. Deinde itera super ipsam operationem, donec remoueatur totum eius. Nisi contrarium sit tibi in oculo apostema calidum: tunc enim dimitte ipsam, et cura apostema, donec sanetur. Deinde itera operationem super ipsam cum rasione, donec sanetur. Eminentia autem carnis lachrymalis, si nocet in oculo nocumento magno, suspendatur cum uncino, et incide ex ea partem eius: et non ultimes incisionem, ut non accidat cursus lachrymarum. Deinde stilla in lachrymale sief rubeum, aut factum ex ziniari, donec sanetur.</p></div>
<div n="17" type="subchapter"><p type="head">¶ De incisione Alguardenic, et carne nata in oculo. Caput XVII.</p> <p>Nascitur quandoque in quibusdam oculis hominum caro rubea composita, uel superposita, donec cooperit pupillam, aut appropinquat, aut stringit super palpebras, et fortasse conuertit palpebras ad exteriora: et assimilatur rosae balaustinae. Et operatio in ea etiam est, ut ponat infirmus caput suum in sinu tuo. Deinde aperi oculos eius, et collige illam carnem totam cum uncinis conuenientibus ad illud: et tene illud cum forcipe uno, aut gesti. Deinde incide carnem in primis, donec finiatur totum eius cum incisorio. Et caue ab oculo, ut non laedas ipsum apud operationem: et sit incisio tua qua ipsam incidis, aut cum spatumili, quod narrauimus in incisione ungulae: aut cum forficibus paruis, cum quibus colligitur asebel, secundum quod ueniet forma eius post hoc capitulum. Cum ergo completur incisio tua, et remouetur tota alguardenici, tunc imple oculum ex sale contrito: aut distilla in eum puluerem rubeum, et similia illi ex medicinis corrosiuis: et pone super oculum deforis cottum cum albugine oui: ut securetur ab apostemate calido. Quod si remanet ex alguardenici aliquid, et dominatur tibi sanguis calidus, et times apostema calidum: tunc dimitte oculum, et cura ipsum cum eo quod sedat apostema. Deinde itera super ipsum cum operatione, donec sanetur. Et similiter fac cum carne addita quae accidit in oculo ex hac specie. Verumtamen oportet, ut alienes curationem omnis oculi debilis ex uia naturali, aut ex uia accidentali, operando cum ferro: et non intromittas manum tuam in aliqua harum operationum, donec uideas, quod illud membrum est tolerans illam operationem.</p></div>
<div n="18" type="subchapter"><p type="head">¶ De collectione Sebel ex oculo. Caput XVIII.</p> <p>Sebel sunt uenae rubeae quae texuntur super oculum, et prohibent uisui operationem suam: et debilitant oculum cum longitudine dierum. Necesse est ergo tibi in primis, ut consideres, si oculus in quo est Sebel, est fortis, et non est in eo aegritudo aliqua, praeter Sebel: tunc collige Sebel eius. Et est, ut praecipias infirmo, ut ponat caput suum in sinu tuo. Deinde suspende illas uenas cum uncino uno, aut duobus secundum prudentiam tuam: et sit uncinus subtilis duplationis, secundum hanc formam, aut sint duo uncini gradat in corpore uno, secundum hanc formam. Deinde collige cum forficibus subtilibus illas uenas cum subtilitate, et absterge sanguinem hora post horam, donec uideas illas uenas remoueri ex oculo, et resoluuntur: et caue ne laedas oculum cum extremitatibus spatumilis. Et sit operatio tua in meridie coram sole, et sis firmus in operatione tua ualde: ut non incidas nisi illas uenas. Et cum tu expleueris, tunc distilla in oculum sief uiride, aut rubeum: ut sua acuitate corrodat quod remansit ex sebel. Si autem non est tibi possibile colligere illud totum in illa hora, tunc emplastra oculum cum eo, quod sedat dolorem oculi: et dimitte ipsum diebus aliquot, donec sedetur dolor eius: et securetur ab apostemate calido: deinde itera super ipsum secundum modum eundem, donec sanetur. Et haec est forma forficis.</p></div>
<div n="19" type="subchapter"><p type="head">¶ De reductione Arissati ad nasum. Caput XIX.</p> <p>Nominant medici Arissati Fistulam, quam curas cum cauterio, aut cum medicina acuta comburente, secundum quod praecessit eius narratio. Et si non sanatur, tunc non est ingenium in ea: nisi ut findas super apostema apud natiuitatem eius, et extrahas totam humiditatem quae est in eo et pus, donec detegatur os. Cum ergo detegitur os, et uides in eo corruptionem, aut nigredinem, tunc rade ipsum cum instrumento, cuius forma est haec. Et nominatur Asperi capitis. Fiat ex ferro indo, et sit caput eius rotundum sicut azir, quod sit punctatum punctatione limae, aut punctatione aliskilferi punctatione subtili: et pone ipsum super locum corruptum ossis. Deinde reuolue ipsum inter digitos tuos, et tu preme manum tuam parumper, donec scias quod illa corruptio iam rasa est: et fac illud aliquotiens. Deinde restaura locum cum medicinis exiccatiuis stipticis. Si ergo consolidatur locus, et nascitur in eo caro, et abscinditur cursus saniei: et remanet quadraginta diebus, et non renouatur, et non apostematur, et non accidit in eo accidens: tunc scias quia iam sanatus est. Et si non, tunc non est in eo ingenium, nisi reducere fistulam ad foramen nasi, secundum hanc formam. Et est, ut detegas ab osse secundo cum ferro, aut cum medicina acuta: et cum detectum est os, tunc accipe terebrum secundum hanc formam, sit extremitas ferrea, triangulata: et lignum eius sit pyramis extenuata usque ad extremitatem, sicut uides. Deinde pone illud super os ipsum: et sit illud prope lachrymale: et elonga manum tuam ab oculo parum. Deinde reuolue manum tuam cum terebro, donec penetret os, et sentiat illud infirmus: per hoc quod inuenit uentum exire ex eo, quando tenet manum suam super nasum suum. Ergo tunc restaura locum cum medicinis stipticis exiccantibus, sicut docui te. Cum ergo nascitur caro, et induratur locus: tunc materia quae effundebatur ad exteriora, redit ad nasum: est ergo leuius illud super infirmum.</p></div>
<div n="20" type="subchapter"><p type="head">¶ De reductione eminentiae Oculi. Caput XX.</p> <p>Quando eminet Oculus cum totalitate sua, et non accidit in uisu nocumentum, neque diminutio: tunc oportet ut soluas infirmum: deinde phlebotomes eum: postea ponas uentosas in ceruice absque scarificatione, sed cum suctione. Deinde pone super Oculum linimentum quod fit ex acacia, et aloe, et olibano, et sarcocolla. Deinde stringe Oculum desuper super emplastrum cum puluillis multis. Et modus puluillorum est: ut accipias pannos lenes, multos, et duplicetur omnis pannus ex eis super quatuor: fac ex eis multos: deinde pone eos unum super alium, secundum quantitatem qua indiget Oculus: deinde stringe super ipsos cum panno duro strictura forti. Et itera uentosas cum suctione sine scarificatione. Deinde aufer uentosas, et dimitte oculum strictum die et nocte. Si autem ligamentum iterum mollificatur, tunc oportet ut stringatur multum: deinde aufer ligamentum post diem et noctem, sicut diximus. Si ergo uides oculum iam redisse uuae tunicae, est bonum: et si non, tunc itera emplastrum, et puluillos, et stricturam, et uentosas, donec sanetur.</p></div>
<div n="21" type="subchapter"><p type="head">¶ De incisionie Vuae tunicae. Caput XXI.</p> <p>Quando accidit disruptio in tunica Vuea, deinde eminet et procedit extra palpebras sicut granum Vuae, et foedatur forma hominis propter illud, et uis incidere illud: tunc operatio in eo est, secundum quod narro: et est, ut intromittas acum in radice Vuae ab inferiori ad superiorem partem. Deinde intromitte acum aliam in qua sit filum duplum a parte lachrymalis, et fac eam penetrare: et dimitte acum primam secundum dispositionem suam. Deinde incide locum fili dupli, et liga cum eo partem Vuae in circumitu acus: et stringe eam multum. Deinde extrahe acum, et pone super oculum lanam infusam in albugine oui: et dimitte eum, donec cadat filum cum Vua. Deinde cura oculum cum eo, quod confortat ipsum, donec sanetur uulnus. Et quandoque stringitur Vua ab omni parte cum circulo ex panno, donec addat oculus eminentiam magnam. Deinde perforetur cum spatumili subtili, quod perueniat ad profundum oculi, et currat humiditas albuginea, et descendat oculus, et ingrediatur statim: deinde stringe eum, donec sanetur.</p></div>
<div n="22" type="subchapter"><p type="head">¶ De curatione Alcomnati. Caput XXII.</p> <p>Haec Aegritudo quae nominatur Alcomnati, non, est nisi sanies, quae aggregatur in oculo, similis aquae descendenti, et non est ipsa. Et modus operandi in ea est, ut facias sedere infirmum super sedem praeparatum, uel directum. Deinde accipe caput eius manibus tuis a partibus duabus, et moue ipsum, donec uideas saniem peruenire ad inferiora oculis tuis. Deinde figatur, et non descendat, et absoluatur lumen: et uideat infirmus res sicut uidebat: et si non descendit inferius, scias quia est aqua. Si autem non praeparatur descensus saniei cum eo quod diximus, tunc fac sedere infirmum inter manus tuas. Deinde accipe spatumile subtile, et finde cum eo supra panniculum corneum parumper apud continuationem coniunctiuae cum tunica cornea in corona, donec egrediatur sanies. Cum ergo egreditur, tunc distilla in oculum aquam calidam in qua miscuisti mel: aut aquam in qua iam bullisti foenumgraecum et mel: deinde curetur cum reliqua curatione, donec sanetur.</p></div>
<div n="23" type="subchapter"><p type="head">¶ De cura aquae, quae descendit in oculo, uel cataracta. Caput XXIII.</p> <p>Iam Diximus species aquae in diuisione, et quae conuenit ad perforandum sermone declarante et exponente, tunc accipe illud idem secundum sanitatem. Tunc ergo oportet ut facias sedere infirmum inter manus tuas quadratum, oppositum lumini, prope solem: et liga oculum eius sanum, et stringe eum ualde: deinde palpebram oculi eius manu tua dextra, si oculus in quo est aqua, est oculus sinister: aut manu tua sinistra, si oculus est dexter. Deinde accipe manu tua dextra almagda, si oculus est sinister: aut manu tua sinistra, si oculus est dexter. Deinde pone extremitatem almagda prope coronam per grossitudinem radii in ipsa albedine oculi apparente lachrymalis minoris: deinde impelle almagda cum uirtute: et tu reuoluis cum eo manum tuam, donec penetret in albuginem oculi: et sentias, quod almagda iam peruenit ad rem uacuam. Et oportet, ut sit mensura itineris almagda ad profundum, mensura spacii quod est a pupilla usque ad finem nigredinis: et est corona oculi. Uidebis enim ea in ipsa pupilla uisione oculi, propter claritatem tunicae corneae. Deinde pone almagda usque ad locum in quo est aqua. Deinde preme ipsum inferius uice una post aliam. Si ergo descendit aqua statim, tunc infirmus uidet illud super quod aperit uisum suum statim, et almagda in oculo suo. Deinde quiescas paululum. Si ergo descendat aqua, tunc depone eam secundo, praeter quod egrediatur almagda. Quando ergo figitur, et non ascendit: tunc extrahe almagda cum facilitate: et tu reuoluis manum tuam paulatim. Deinde dissolue in aqua aliquid ex sale claro gemmae: et ablue cum eo oculum deintus. Deinde pone extra oculum totum stuppam, aut lanam infusam oleo rosato, et albugine oui: et liga cum eo oculum sanum. Nos autem, et illi qui sunt nostri temporis, ponimus super eum ciminum tritum cum albumine oui. Quod si non obedit tibi almagda ad introitum in oculum propter duriciem suam, quoniam ex hominibus est, cuius oculus est durus ualde: tunc oportet ut accipias spatumile, quod nominatur Alberid, cuius haec est forma. Pefora ergo cum eo ipsam coniunctiuam tantum, et non ultimes manum tuam in foramine: et non est nisi ut facias uiam ad almagda locum subtilem. Deinde intromitte almagda, secundum quod diximus. Et apud complementum operis tui, praeparetur infirmo dormitorium decenter factum, in quo dormiat super dorsum suum in domo tenebrosa: et prohibeatur ab omnibus motibus, et a tussi: et pone cibum eius illud quo lenitur natura eius: et non moueat caput suum dextra, neque sinistra omnino. Et sit ligamentum secundum dispositionem suam usque ad diem tertium. Deinde solue illud in illa domo tenebrosa, et experire uisum eius: et fac eum uidere res. Deinde reduc ligamentum usque ad diem septimum. Et non oportet ut faciat illud in hora curationis, aut post incisionem statim: imo oportet, ut alienes illud: propterea quod aqua ascendit uelociter per aspectum uehementem. Si autem accidit apostema calidum: tunc oportet ut soluas oculum ante septimum: et rectifica illud cum eo quod sedat apostema, donec sedatur: tunc absolue ipsius uisum, et pone super faciem eius orale quo regatur uisus eius sub eo diebus aliquot, ipso existente in illa domo tenebrosa. Deinde egrediatur a domo gradatim, et conuersetur in casis suis. Et scias, quod in zaltea non excusatur discipulus a uisione aliquotiens: tunc enim audeat super operationem. Et iam quidem peruenit ad nos quidam ex illis qui sunt de Alayrach, qui dixit, quod factum fuit in Alayrach magdan perforatum, quo sugitur aqua. Verum ergo non uidi aliquem in terra uostra, qui fecerit illud: neque legi illud in aliquo ex libris antiquorum: et est possibile, ut sit illud nouum. Et istae sunt formae specierum ex magda, ut stet super ea qui ea ignorat. Fiant ex aere proprie: et sint extremitates eorum cum hac eadem subtilitate triangulatae, et extremitas acuta. Formae magda.</p></div>
<div n="24" type="subchapter"><p type="head">¶ De cura Carnis natae in naso. Caput XXIIII.</p> <p>Quandoque nascuntur in naso Carnes diuersae additae, ex quibus est aliquid quod assimilatur scorpioni multorum pedum: et ex ea est caro cancerosa, lapidea, fusci coloris: et ex ea est quae est caro lenis, non fusci coloris. In ea ergo quae ex istis carnibus est lenis, non fraudulenta, neque cancerosa, oportet ut facias sedere infirmum inter manus tuas oppositum soli, et aperi nares eius, et proiice uncinum in illas carnes: deinde trahe eas ad exteriora, et incide quod comprehendisti ex eis cum spatumili subtili acuto a parte una, donec scias quod caro tota iam ablata est. Quod si remaneret aliquid ex ea cuius abscisio non est possibilis: tunc rade illud cum uno instrumentorum subtilium cum facilitate, donec non remaneat ex eo aliquid. Si autem sanguis tibi dominatur, aut accidat apostema calidum: tunc oppone ei per id quod oportet: aut est ex apostematibus malignis, tunc propera cauterizando eum, donec abscindatur sanguis, et auferantur omnes carnes. Deinde proiiciatur in nasum post incisionem acetum, et aqua, aut uinum. Si autem aperitur nasus, et procedat ex eo humiditas usque ad palatum, tunc scias quia iam sanus est. Si uero non penetrat humiditas, secundum quod oportet, tunc scias quod intra ipsum est caro nata in superioribus ossibus naris, ad quae non peruenit cum incisione instrumentum. Tunc ergo oportet, ut intromittas filum lini cui sit quaedam grossitudo, et noda in eo nodos multos: et pone inter omnem nodum quantitatem digiti, aut minus: et ingeniet infirmus, ut mittat extremitatem unam fili in nasum cum radio, aut cum quo possibile est ei postquam fecerit ipsum simile azer: et trahat odoratum suum, donec perueniat usque ad caassum, et egrediatur super guttur suum. Et multotiens quidem faciunt simile huic Attomi pueri in scholis: et est res facilis ei, qui uult. Deinde pone duas extremitates fili, extremitatem unam quae egreditur super nasum, et alteram quae remansit in naso. Deinde ac ministra serraturam carnis cum nodis qui sunt in filo. Fac illud donec scias quod carnes iam sunt cum nodis fili. Deinde extrahe filum: et pone in nasum post abstersionem sanguinis licinium quod imbibisti in unguento aegyptio: fac illud tribus diebus, aut plus, donec unguentum corrodat totum quod remansit ex carnibus. Deinde pone in fine rei in nasum cannulam de plumbo, diebus aliquot, donec sanetur. Si autem indiget curatione quae exiccet, utere illa. Ad caputpurgium faciendum, cum quo distillantur olea, et aliae medicinae in nasum, fac illud ex argento, aut aere: quod sit simile lampadi paruae, apertum sicut conchula: et meatus eius similiter. Et si uis fac cannulam clausam, sicut canna. Et conchula instrumenti ad caputpurgium faciendum, sit plena, detecta: cui sit manubrium in postremo eius, cum quo teneas ipsam, quando calefacis in ea oleum, aut quod uis ex succis, et rebus fluxibilibus. Et haec est forma instrumenti.</p></div>
<div n="25" type="subchapter"><p type="head">¶ De cura Thelul nasi. Caput XXV.</p> <p>Multotiens nascitur in extremitate nasi Thelul, et magnificatur, et augmentatur cum diebus, donec foedus fit aspectus eius. Et propter illud oportet, ut in cidas illud in principio apparitionis eius, et eradices totum eius. Deinde pone super locum, aut cauterium, aut medicinam comburentem quae stat loco eius. Si ergo tardatur incisio eius, donec magnificetur, tunc considera, si est lapideum, durum, fusci coloris, pauci sensus: tunc non tangas ipsum cum ferro: quoniam apostema est cancerosum. Multotiens enim uidi, qui incidit hmoni apostema, et accidit ex eo malicia magna super illum qui ipsum habebat. Et si apostema est lenis tactus, non fusci coloris, et uides quod incisio possibilis est in toto eius, tunc euacua infirmum, et incide ipsum sine timore, absque pauore: et cura locum cum eo quod exiccat et constringit, donec sanetur.</p></div>
<div n="26" type="subchapter"><p type="head">¶ De sutura nasi, et labii, et auris. Caput XXVI.</p> <p>Scias Quia quando accidit solutio continuitatis in una harum cartilaginum, parum confert in ea operatio, nisi in quibusdam hominibus. Oportet ergo quando accidit alicui aliquid ex illo, ut consideres, si est uulnus recens cum sanguine suo: et tunc aggrega duolabia uulneris cum sutura: deinde cura ipsum, donec sanetur. Et si solutionis continuitatis labia iam separata sunt, et facta est unaquaeque pars sana: tunc oportet ut excories omnem partem a cute sua apparente, donec sanguinetur. Deinde aggrega duo labia cum sutura, et stringe ea, et pulueriza super ipsum sanguinem draconis, et olibanum trita: et pone supra pulueres frustum emplastri diafinicon, et alicuius alterius ex emplastris consolidatiuis: et dimitte ipsum ligatum duobus diebus, aut tribus. Deinde solue ipsum, et permuta medicinam: et dimitte ipsum, donec abscindantur fila per se. Deinde cura ipsum cum unguento, donec sanetur. Modus autem suturae est, ut aggreges solutionem continuitatis, aut cum acubus, sicut narrauimus in sutura uentris: aut aggrega solutionem cum filo, sicut feci te scire.</p></div>
<div n="27" type="subchapter"><p type="head">¶ De extractione nodorum labiorum. Caput XXVII.</p> <p>Multis Quidem hominibus accidunt plaerumque in interioribus labiorum suorum apostemata dura similia granis herbi: et quaedam eorum minora, et maiora. Ergo oportet ut conuertas labium, et findas super omnem nodum eius, et suspendas ipsum cum uncino, et incidas ipsum ab omni parte. Deinde impleas locum post incisionem zegi trito, donec abscindatur sanguis. Deinde colluatur cum aceto, et curetur locus cum eo, in quo est stipticitas, usquequo sanentur uulnera.</p></div>
<div n="28" type="subchapter"><p type="head">¶ De incisione carnis natae super gingiuam. Caput XXVIII.</p> <p>Multotiens nascitur super gingiuam caro addiat, quam antiqui nominant abuluss. Oportet ergo ut suspendas eam cum uncino: aut teneas eam cum forcipibus, et incidas eam apud radicem suam, et dimittas saniem currere, aut sanguinem. Deinde pone super locum zegi tritum, aut alios pulueres stipticos, exiccatiuos. Quod si redit illa caro post curationem, nam multotiens redit, tunc incide eam secundo, et cauteriza ipsam: ipsa namque non redit post cauterium.</p></div>
<div n="29" type="subchapter"><p type="head">¶ De rasione Dentium cum ferro. Caput XXIX.</p> <p>Quandoque aggregantur in superficiebus Dentium ab interiori et extetiori parte, et inter gingiuas cortices asperi, turpes, et quandoque denigrantur, et citrini fiunt, et uirides, donec peruenit ex illo corruptio ad gingiuam, et foedi fiunt dentes per illud. Oportet ergo ut facias sedere infirmum inter manus tuas, et caput eius in sinu tuo, et rade molam et dentem, in quo apparent tibi cortices, et res similis arenae: donec non remaneat ex eis aliquid, et similiter fac de nigredine, et uiriditate, et citrinitate, et aliis donec mundentur. Si ergo auferatur quod in eis est a principio rasionis, bonum est: et si non, tunc itera super eos rasionem die alio, secundo, et tertio, donec ad ultimum perueniat studium in eo quod uis. Et scias, quod dens indiget rasoriis diuersarum formarum, multarum figurarum: secundum quod praeparatur operationi tuae: proptera, quod rasorium quo raditur dens ab inferiori parte, est aliud a rasorio quo raditur inter dentes, secundum formas alias. Et istae formae rasoriorum sint apud te praeparatae, quas uides.</p></div>
<div n="30" type="subchapter"><p type="head">¶ De extractione doloris Dentium. Caput XXX.</p> <p>Oportet ut cures Dentem a dolore suo cum omni ingenio, et tardes in eradicatione eius. Non est enim quod uicem eius suppleat quando eradicatur: quoniam est substantia sublimis: donec quando non est excusatio de eradicatione eius, tunc oportet quando cogitur infirmus eradicare ipsum, ut firmetur, et certificetur apud te dens dolens. Multotiens enim decipit infirmum dolor, et putat quia est in dente saha et eradicat ipsum: deinde non recedit dolor, donec eradicetur dens infirmus. Nos enim iam uidimus illud ex operatione phlebotomatorum. Cum ergo certificatur apud te dens dolens ipsemet, tunc oportet ut scarifices in circumitu dentis cum spatumili, in quo sit quiddam uirtutis, donec soluatur gingiua ab omni parte: deinde moue ipsum digitis tuis, aut cum forcipibus subtilibus in primis paulatim, donec concutias ipsum. Deinde loca tunc in eo forcipes magnos locatione bona, et caput infirmi inter genua tua: quod iam bene tenuisti, ita quod non moueatur: deinde trahe dentem secundum rectitudinem, ut non frangas ipsum. Si ergo non egreditur, tunc accipe aliquod illorum instrumentorum, et intromitte ipsum sub eo ab omni parte cum facilitate, et conare motionem eius, sicut fecisti in primis. Si autem dens est perforatus, aut corrosus: tunc oportet ut impleas illud foramen panno: et stringas ipsum cum extremitate radii subtilis, ut non frangatur in hora constrictionis tuae super ipsum cum forcipibus. Et oportet, ut exquisite agas cum scarificatione in circumitu gingiuae ab omni parte multum. Et custodi fortitudinem tuam, ut non frangas ipsum, et remaneat pars eius, et redeat super infirmum ex ea malicia quae sit maior dolore eius primo. Et caue, ne facias illud quod ignorantes faciunt phlebotomatores in festinatione sua, et audacia ipsorum super eradicationem eius, praeter quod administrent illud quod narrauimus. Multotiens enim faciunt euenire super homines infirmitates magnas, quarum difficiliores sunt ut frangantur, et remaneant radices eius omnes, aut quaedam earum: aut ut extrahant ipsum cum quibusdam ossibus mandibulae: sicut testificati sumus multotiens illud. Deinde colluatur post eradicationem eius cum uino, aut cum aceto et sale. Quod si accidat fluxus sanguinis ex locis (multotiens enim accidit) tunc tere aliquid ex zegi, et imple cum eo locum: et si non, cauteriza ipsum si non confert tibi zegi. Formae forcipum subtilium quibus mouetur dens in primis, sint longarum extremitatum, breuis manubrii, grossi, ut non duplicentur quando cum eis premitur super dentem: sint sicut uides grossorum manubriorum, donec quando stringis cum eis, non dent seipsas, neque duplicentur: breuium extremitatum, et sint ex ferro indo, aut ex faled decenter facti, directarum extremitatum: et in eorum extremitatibus sint dentes, quorum quidam ingrediantur in quosdam, et stringant constrictione decenti, forti. Et quandoque fiunt extremitates sicut forma oris auis quae nominatur ciconia, et sunt fortis constrictionis.</p></div>
<div n="31" type="subchapter"><p type="head">¶ De eradicatione Dentium, et extractione ossium mandibularum fractorum. Caput XXXI.</p> <p>Quando remanet apud eradicationem Dentis qui frangitur aliquid, tunc oportet ut ponas super locum cotum cum butyro die uno, aut duobus diebus, donec mollificetur locus: deinde intromitte ad ipsum algasti, aut forcipes: quorum extremitates assimilantur ori auis quae nominatur ciconia. Forma autem haec est forcipum. Sint extremitates eorum factae sicut lima deintus: aut sicut aliskilfegi. Si ergo non obedit tibi ad exitum cum istis forcipibus, tunc oportet, ut caues super radicem, et detegas carnem totam, et intromittas instrumentum quod nominatur Palanca parua, cuius forma est haec. Sit breuis extremitatis, grossae parumper: et non sit imbibitum, ut non frangatur. Si ergo egreditur radix per illud, est bonum: et si non, iuuare oportet cum istis instrumentis aliis quorum formae sunt istae. Forma primi triangulatae extremitatis, in qua est quaedam grossitudo. Forma triangulatae extremitatis subtilis. Etiam iuuatur cum hoc instrumento habente duos ramos, cuius haec est forma. Et cum aliis instrumentis et ferramentis quae praecesserunt in rasione dentium. Etiam sit iuuamentum cum hoc instrumento quod assimilatur uncino magno, huius formae, triangulatae extremitatis tortae, in qua est quiddam grossitudinis, ut non frangatur: et sit non imbibitum. Et scias, quod instrumenta dentium sunt multa: et similiter reliqua instrumenta non computantur, et artifex prudens, subtilis in arte sua inuenit per se ipsum instrumentum, secundum quod significant ei operatio et aegritudines ipsae. Quoniam ex agritudinibus sunt ad quas non dixerunt antiqui instrumentum, propter diuersitatem specierum earum. Si autem frangatur os ex mandibula, aut ex aliis ossibus oris, aut putrefit: tunc perscrutare super ipsum in loco suo cum eo quod conuenit ei ex instrumentis et forcipibus quae dixi in extractione radicum, et iuuare cum gesti, cuius forma est haec. Sit in eo quiddam grossitudinis paulatim, ut stringatur, uel teneatur cum eo os, et non fugiat et uadat, donec egrediatur os: et restaura locum cum medicinis conuenientibus ad illud. Si autem in osse est putredo parua, tunc rade ipsum a putredine sua, et cura ipsum, donec sanetur.</p></div>
<div n="32" type="subchapter"><p type="head">De serratura Dentium eminentium super alios. Caput XXXII.</p> <p>Quando Dentes eminent non secundum cursum suum naturalem, foeda fit per illud forma: et praecipue quando accidit illud in mulieribus, et puellis, scilicet uenalibus. Oportet ergo ut consideres. Nam si dens est natus post dentem alium, et non locatur, uel est possibilis eius serratura, neque limatura ipsius: tunc eradica ipsum: et si est annexus cum dente alio, tunc incide ipsum cum isto instrumento, cuius haec est forma. Est simile rostro paruo, et fit ex ferro indo, acutae extremitatis ualde. Et sit incisio tua qua ipsum incidis in diebus multis, et propter duriciem dentis, et ut non commoueatur alius ex dentibus. Si autem est eminens expositus limaturae suae: tunc lima ipsum cum lima ex indo, cuius forma est haec. Sit totum ex indo, et manubrium eius minutorum punctorum ualdae, sicut lima cum qua fiunt acus: cum quo limetur dens paulatim in diebus multis cum facilitate, ut non commoueatur dens, et cadat: deinde leni ipsum, in fine rade ipsum cum quibusdam rasoriis. Quod si est dens, ex quo frangatur pars, et laedit linguam: tunc oportet ut limes eum etiam, donec auferatur asperitas illius fractionis, et aequetur: et applanetur, et non laedat linguam, neque corrumpat sermonem.</p></div>
<div n="33" type="subchapter"><p type="head">¶ De retatione Dentium cum filis auri. Caput XXXIII.</p> <p>Quando accidit Dentibus anterioribus concussio et commotio a percussione, aut casu: et non potest infirmus stringere super illud quod comedit ut non cadat: et curasti eos cum medicinis stipticis, et non ualuit curatio: tunc ingenium in eis est, ut stringantur cum filo auri: quoniam argentum fit uiride, et putrefit post dies: sed aurum nunquam mutatur. Et sit filum medium in subtilitate et grossicie secundum quantitatem quod capiat inter Dentes. Et forma quidem retationis est, ut accipias filum, et intromittas duplum eius inter duos dentes sanos: deinde texeas cum duabus extremitatibus fili inter dentes motos, siue unus sit, aut plures, donec peruenias cum tela usque ad dentem sanum alterius partis. Deinde itera texturam usque ad partem a qua incaepisti: et stringe manum tuam cum subtilitate et sapientia, donec non remoueatur prorsus: et sit constrictio tua qua stringis filum, apud radices dentium, ut non euadat. Deinde incide extremitates fili superfluentes cum forficibus: et aggrega utrumque, et conuerte eas cum gesti: et occulta ipsas inter dentem sanum et dentem motum, ut non laedat linguam: deinde dimittatur ita strictum dum remanet. Si autem soluitur, aut inciditur, stringe eos cum filo alio, et stabit cum eo taliter tempore toto. Et haec est forma Dentium, et figura retationis duorum dentium sanorum, et duorum dentium motorum, sicut uides. Et quandoque fit, ut redeat dens unus, aut duo post casum urriusque in locis suis, et retentur sicut narrauimus, et remaneant: et non facit illud nisi artifex, prudens, et expertus. Et quandoque aptatur aliquod ex ossibus uaccinis: et fit ex eo sicut forma dentis, et ponitur in loco, ex quo munitur dens et stringitur, sicut diximus: et remanet, et seruitur cum eo tempore longo.</p></div>
<div n="34" type="subchapter"><p type="head">¶ De incisione ligamenti quod accidit sub lingua, et prohibet loquelam. Caput XXXIIII.</p> <p>Quandoque ligamentum hoc quod accidit sub lingua, est aut naturale, cum quo nascitur homo, aut accidentale, a uulnere quod iam consolidatum est. Et operatio in eo est, ut aperias os infirmi in capite eius in sinu tuo, et eleua linguam eius: deinde incide illud ligamentum neruosum per latitudinem, donec soluatur lingua a retentione sua. Quod si in eo fuerit quiddam duriciei et nodationis, et fuerit illud ex consolidatione uulneris: tunc proiice in illud uncinum, et finde illud per latitudinem, donec incidas ligamentum, et soluatur nodatio. Et caue, ne sit fissura in profundo carnis, et incidas arteriam illic, et accidat fluxus sanguinis. Deinde colluatur in uestigio incisionis cum aqua rosata, aut cum aceto, aut aqua frigida. Deinde pone sub lingua licinium ex lino, quod teneat infirmus in omni nocte: ut non consolidetur secundo. Si autem accidat fluxus sanguinis, tunc pone super locum zegi tritum. Si uero uincit te sanguis, tunc cauteriza locum cum cauterio lentiginoso, quod conuenit ad illud: deinde cura ipsum cum reliqua curatione, donec sanetur.</p></div>
<div n="35" type="subchapter"><p type="head">¶ De extractione Ranulae quae fit sub lingua. Caput XXXV.</p> <p>Quandoque accidit sub lingua apostema quod assimilatur Ranae paruae, prohibens linguam ab operatione sua naturali: et fortasse magnificatur adeo, donec implet os. Et operatio in eo est, ut aperias os infirmi coram sole: et considera apostema. Si ergo uides ipsum fusci coloris, aut nigri, durum, cui non inuenit infirmus sensum: tunc non tangas ipsum, quoniam est cancer. Et si est decliue ad albedinem, in quo est humiditas, tunc proiice in ipsum uncinum, et incide ipsum cum spatumili subtili, et libera ipsum ab omni parte. Quod si uincit te sanguis in hora tuae operationis, tunc pone super ipsum zegi tritum, donec abscindatur sanguis: deinde redi ad operationem tuam, donec extrahas ipsum cum complemento eius. Deinde colluatur cum aceto et sale: et cura ipsum reliqua curatione conueniente ad illud, donec sanetur.</p></div>
<div n="36" type="subchapter"><p type="head">¶ De curatione apostematis duarum Amigdalarum. Caput XXXVI.</p> <p>Quandoque accidunt inter guttur godad, id est, glandulae, quae similantur algodad, quae accidunt deforis: et nominantur duae Amigdalae: quas quando curas cum eo quod diximus in diuisione, et non sanantur, tunc considera. Si ergo est apostema durum, fusci coloris, pauci sensus: tunc non tangas ipsum cum ferro. Et si est rubei coloris, et radix eius est grossa: tunc non tangas ipsum etiam cum ferro, timens fluxum sanguinis, imo dimitte ipsum, donec maturetur. Et tunc aut perforabis ipsum: aut rumpetur per se. Et si est albi coloris, rotundum, et est radix eius subtilis: tunc oportet ipsum incidi. Et operatio in ipso est, ut consideres ante operationem suam, si quieuit apostema eius calidum quiete completum, aut imminuitur quadam diminutione: tunc ergo fac sedere infirmum coram sole, et caput eius sit in sinu tuo: et aperi os eius, et accipiat seruiens inter manus suas, et premat linguam eius inferius cum instrumento, cuius haec est forma. Fiat ex argento, aut aere, quod sit subtile sicut cultellus. Cum ergo premis cum eo linguam, et ostenditur tibi apostema, et cadit super ipsum uisus tuus: tunc accipe uncinum, et fige ipsum in amigdalam, et extrahe eam ad exteriora quantum potes, praeter quod trahas cum ea aliquid ex tunicis. Deinde incide eam cum instrumento, cuius haec est forma quae sequitur. Assimilatur forficibus: uerumtamen extremitates eius sint curuatae, ita quod orificium cuiusque earum est in directo alterius acute: unde cura ut sit ex ferro indo, aut alfuled imbibitum. Si autem non est praesens hoc instrumentum, tunc incide ipsum cum spatumili, cuius haec est forma. Sit acutum a parte una, non acutum a parte altera. Et postquam incidis amigdalam unam, incide alteram secundum hanc eandem speciem incisionis. Deinde post incisionem gargarizet infirmus cum aqua frigida, aut cum aceto et aqua. Si autem accidat ei fluxus sanguinis, gargarizet cum aqua in qua bulliti sunt cortices granatorum: aut folia myrti, et similia illis ex stipticis, donec abscindatur fluxus sanguinis: deinde cura ipsum, donec sanetur. Et quandoque nascuntur in gutture apostemata alia, praeter amigdalas duas. Incide ergo ea secundum quod dixi in incisione duarum amigdalarum aequaliter. Et ego quidem iam medicatus fui mulierem ex apostemate, quod natum erat inter guttur eius, quod trahebat ad fuscedinem, pauci sensus, quod iam fere clauserat guttur: et mulier respirabat a meatu stricto, et iam prohibuerat ei comestionem, et potum aquae: et iam peruenerat ad mortem, si remansisset uno die, aut duobus diebus. Et apostema tantum ascenderat, quod emiserat duos ramos, donec exierant super duo foramina nasi. Properaui ergo festinanter, et fixi in unum eorum uncinum. Deinde traxi ipsum, et tracta ex eo est portio magna. Deinde abscidi eam, ubi comprehendi ex foramine nasi. Deinde feci illud ei quod processit ex foramine nasi altero. Deinde aperui os eius, et pressi linguam eius: et postea fixi uncinum in ipsum apostema: deinde abscidi ex eo partem eius, et non cucurrit ex eo nisi sanguis paucus: absolutum est ergo guttur mulieris, et <choice><corr>incepit</corr></choice> statim bibere aquam, deinde <choice><corr>accepit</corr></choice> ex cibo. Non ergo cessaui incidere ex illo apostemate multotiens tempore longo: et apostema succedebat loco eius quod incidebam, donec prolongatum est nimis et cum ea illud. Ingeniaui ergo, et cauterizaui apostema inter guttur. Stetit ergo ab additione: deinde ambulaui a parte, et non sciui quid fecit Deus cum ea post me.</p></div>
<div n="37" type="subchapter"><p type="head">¶ De incisione apostematis uuulae. Caput XXXVII.</p> <p>Quando descendit catarrus ad uuulam, et apostematur, et est long: tunc ipsa nominatur perpendicularis: et si est in inferiori parte grossa, rotunda, tunc ipsa nominatur uua. Quando curatur cum eo quod diximus in diuisione, et non confert curatio: et uides quod apostema calidum quieuit ab ea, et est subtilis: tunc oportet ut incidas eam. Et quae ex ea est aggregata rotunda, et non est ei longitudo, et est sanguinea, aut fusci coloris, aut nigri, et non est ei sensus: tunc oportet ut deuites incisionem eius. In ea enim est timor super infirmum. Oportet ergo quando uides eam secundum modum quem dixi ex albedine, et longitudine sua, ut facias sedere infirmum coram sole: et premas linguam eius cum instrumento, cuius praecessit narratio: deinde fige uncinum in uuam, et trahe eam inferius: et incide eam cum uno duorum instrumentorum quae dixi in incisione duarum amigdalarum. Et oportet ut non incidas ex ea, nisi illud quod additur super naturalem terminum sine additione. Nam si tu incidis ex ea plus, laedes uocem et sermonem. Deinde post incisionem utere eo quod narrauimus in incisione duarum amigdalarum: et cura eam, donec sanetur. Si autem terretur infirmus ab incisione: tunc oportet ut utaris ingenio in cauterizatione eius absque timore et pauore. Et modus cauterii in ea non est, nisi cum aqua acuta: et est, ut ponas caput infirmi in sinu tuo. Deinde preme linguam eius cum instrumento quod diximus. Deinde accipe ex aqua quam dixi tibi in capitulo cauterizandi, et confice cum ea calcem non extinctam, et pone eam non spissam, neque subtilem, et imple ex ea concauitatem huius instrumenti, cuius haec est forma. Sit extremitati eius in qua ponitur medicina concauitas, sicut concauitas cochlearis radii. Et pone instrumentum cum medicina super uuulam ipsam: et infirmus sit iacens super latus suum, ut currat saliua ex ore eius ex intrinseca medicina, ut non descendat ex ea ad guttur ipsius aliquid, et laedat ipsum. Deinde tene manum tuam cum medicina. Et tu ex primas eam super uuulam quantitate medietatis horae, donec uideas eam iam denigratam, et sedatam mordicationem medicinae. Et si uis ut accipias cotum, et inuoluas ipsum super extremitatem radii, et infundas cotum cum medicina, et intromittas radium cum coto in cannulam desuper, donec adhaereat cotum super uuulam. Fac illud multotiens, donec consequaris quod uis de cauterizatione uuae. Deinde dimitte eam: ipsa namque arescit et cadit post tres dies, aut quatuor. Quod si indiges ut iteres medicinam, itera ipsam: et post cauterizationem absterge in circumitu uuae cum coto imbibito in butyro, et mundifica cum eo quod est in circumitu eius ex medicina: et colluatur cum aqua frigida. Et curetur extrinsecus cum embrocis, et deintus cum gargarismis, donec sanetur. Haec ergo species curationis est salubrior incisione et longinquior a timore. Et quandoque curatur uuula etiam cum eo quod est subtilius quam cauterium et incisio: curatur enim cum suffumigatione, secundum hunc modum. Sume calamentum, et hyssopum, et origanum, et rutam, et sseah, et chamomillam, et abrotanum, et similia eis ex herbis: et aggrega ea omnia, aut quaedam eorum in olla, et submergantur cum aceto, et bulliant: et olla sit lutata cum luto decenter: et sit in medio ollae foramen, super quod componatur instrumentum concauum secundum hunc modum. Fiat ex argento, aut aere: et intromittatur extremitas, in qua est granatum, in os infirmi, donec ascendat uapor ad uuulam super cannulam, donec obscuretur uuula multum. Deinde itera super ipsam multotiens, donec arescat. Et caue, ne facias hanc curationem in principio aduentus apostematis. Plaerumque enim addit in apostemate: et non oportet ut facias illud nisi apud declinationem apostematis eius calidi. Si autem non est praesens tibi hoc instrumentum, tunc accipe cannam, et compone in extremitate eius corticem oui: ut non comburatur os infirmi: quoniam cortex oui prohibet uaporem comburere os: et haec est ex bona curatione cum salute.</p></div>
<div n="38" type="subchapter"><p type="head">¶ De extractione spinarum, et ossium de gula. Caput XXXVIII.</p> <p>Multotiens adhaeret in gutture os, aut spina piscis, aut aliud. Oportet ergo ut extrahas quod ex eis est apparens super quod cadit uisus, postquam premis linguam cum instrumento apud solem, et declaratur tibi quod est in gutture. Et quod non apparet tibi et occultatur in gutture, oportet ut facias uomere infirmum antequam digeratur cibus in stomacho. Fortasse enim egredietur res annexa per uomitum. Aut deglutiat infirmus frustum napi, aut radicem lactucae, aut deglutiat buccellam panis sicci: aut accipiat frustum spongiae marinae siccae lenis: et liga ipsum in filo, deinde deglutiat ipsum. Cum ergo peruenit ad locum ubi sunt spinae, aut os, et extrahitur, tunc egreditur. Si ergo non egreditur cum eo quod diximus: tunc utere instrumento ex plumbo secundum hanc formam. Sit grossius quam Radius parumper, et in extremitate eius sit curuitas, quam intromittat in guttur suum cum facilitate: et ipse habeat caput suum eleuatum sursum. Et caueat a tactu suae epiglotis, ut non accidat ei tussis, et impellat cum eo os, aut spinam, aut intromittat ipsum medicus manu sua. Verum quod infirmus intromittat, hoc est melius: propter scientiam suam de loco rei annexae: et impellat inferius, aut trahat manum suam cum instrumento sursum, totum illud secundum quantitatem quae praeparatur ei, donec egrediatur.</p></div>
<div n="39" type="subchapter"><p type="head">¶ De extractione Sanguisugae. Caput XXXIX.</p> <p>Quando medicatur sanguisuga cum eo quod dixi in diuisione ex curatione cum medicinis, et non confert, tunc considera in gutture infirmi coram sole, siue apud solem postquam premis linguam eius cum instrumento quod narraui tibi. Si ergo cadit uisus tuus super sanguisugam, extrahe eam cum uncino paruo, aut cum gesti subtilibus decenter. Quod si non est possibile cum eis: tunc accipe cannulam concauam, et intromitte eam in guttur infirmi usque prope guttur: deinde intromitte in concauitatem cannulae ferrum ignitum cum igne. Fac illud multotiens: et abstineat infirmus ab aqua tota die. Deinde accipiat uitreatam plenam aqua frigida, et aperiat os eius in ea: et colluat os suum cum ea, et non deglutiat ex ea aliquid: et moueat aquam una hora post aliam cum manu sua. Sanguisuga enim ilico cum sentit aquam cadit. Si autem non egreditur cum eo quod narrauimus, tunc suffumiga infirmum cum cimicibus, aut cum asa cum instrumento quod narraui in suffumigatione uuulae. Fac illud multotiens, quoniam ipsa cadet. Et modus operationis in suffumigatione est, ut accipias ollam, in qua sint prunae uiuae cum igne: et olla sit cooperta cum coopertorio, in cuius medio sit foramen: et componatur in illo foramine extremitas instrumenti. Deinde proiice suffumigationem, et ponat infirmus os suum in extremitate cannulae, et claudat os suum, ut non egrediatur suffumigatio, donec scias quod suffumigatio iam peruenit ad sanguisugam. Nam sanguisuga statim cadet. Quod si non cadit, tunc itera suffumigationem multotiens. Et toleret infirmus sitim, et comedat salsa, et allia, et non bibat aquam. Necesse est ergo ut egrediatur cum hoc regimine. Et haec est forma instrumenti cum quo extrahitur sanguisuga ex gutture, quando cadit super ipsam uisus. Est simile forcipibus, sicut uides: nisi quia est ei haee curuitas quae intromittitur ad guttur. Et extremitas eius similis ori auis quae nominatur ciconia, in quo est asperitas limae: quando comprehendit aliquid, non dimittit ipsum omnino.</p></div>
<div n="40" type="subchapter"><p type="head">¶ De apertione Apostematum, et eorum sectione, et cura in genere. Caput XL.</p> <p>Apostematum species sunt multae, multorum modorum, secundum quod uenit rememoratio eorum, scilicet unius, et unius in hoc libro: et sunt diuersae in perforatione eorum, et sectione ipsorum ex duobus modis. Quorum unus est ex specie apostematis in seipso, et eo quod comprehendit ex humiditatibus. Et modus secundus est propter loca, in quibus accidit ex corpore. Quoniam apostema accidens in capite, est aliud ab apostemate accidente in ano: et apostema accidens in loco carnoso, est aliud ab apostemate accidente in iuncturis: et unicuique eorum est iudicium suum ex operatione. Et ex apostematibus sunt quae non oportet ut perforentur, nisi post maturationem saniei in eis, et complementum eius: et ex eis sunt, quae oportet ut perforentur, dum sunt cruda, et non maturantur secundum complementum. Sicut apostemata quae sunt propinqua iuncturis. Quoniam apostema quando accidit prope iuncturam, et prolongatur esse eius, donec putrefit quod est in circumitu eius fortasse corrumpuntur ligamenta, aut nerui illius iuncturae: quare est caussa propior contractionis illius membri. Aut est apostema apud membrum principale: quoniam si tu tardas perforationem eius, donec maturetur, nocebit uel illi, uel per illud membro principali. Aut est prope anum, perfora ergo ipsum immaturum: et non oportet, ut perfores, apostema crudum, non completae digestionis, nisi quod est prope anum, ut non putrefiat profundum, et longetur ad interiora ani, et fiat fistula, aut fiat in termino eius quod non sanatur. Oportet ut scias horam perforationis apostematis, quod maturatum est secundum complementum: et est apud sedationem doloris, recessionem febris, et diminutionem rubedinis, et pulsationis, et acuitatem capitis apostematis: et reliqua signa. Et oportet, ut facias eandem perforationem in inferiori loco apostematis, et uehementioris eminentiae: et sit perforatio uadens in longitudine corporis, si apostemata sunt in partibus manuum et pedum, et locis lacertorum, et chordarum, et neruorum, et arteriarum, et ad ultimum in omnibus locis aequalibus, quibus non est reflexio. In illis autem quae reflectuntur, uade cum perforatione secundum illud membrum. Quando uero apostema est in locis carnosis: tunc melius est ut dimittas perforationem eius, donec confirmetur eius digestio, sicut diximus secundum complementum. Quoniam si tu perforas ipsum ante illud, prolongatur cursus uirus ex eo, et est multae sordis et sordiciei, et fortasse indurantur labia eius, et profunditas eius. Et quaedam apostemata perforantur secundum latitudinem corporis apud necessitatem: aut secundum illud quo indiget membrum. Et oportet, ut administres in apostematibus paruis perforationem paruam, et in apostematibus magnis perforationem amplam: aut sectiones multas per similitudinem magnitudinis apostematis. Et sunt ex apostematibus, in quibus oportet ut concauetur cutis: et incidatur quando iam facta est sicut pannus, et facta est in termino, quod iam mortua est: sicut illud quod accidit in multis, ut dubelet, et bubonibus. Et ex eis sunt quae secantur sectione habente tres angulos. Et ex eis est, ex quo inciditur sicut figura folii myrti. Sicut apostema inguinum. Et ex eis sunt in quibus administratur sectio rotunda, et sectio lunaris: et similes eis ex sectionibus. Illud uero cui non est caput, sicut sunt apostemata lenia superficialia, oportet ut perfores ipsum perforatione superficiali, uel plana tantum. Et oportet, quando apostema est grossum, et iam collegit saniem multam, et perforas ipsum, ut non properes et extrahas pus totum in illa hora: imo extrahe ex ipso partem eius. Deinde opila apostema usque ad diem alium. Deinde extrahe quiddam ex pus iterum. Fac illud multotiens secundum gradationem, donec egrediatur: praecipue si infirmus est debilis uirtutis, aut mulier praegnans, aut puer paruus, aur senex decrepitus: spiritus enim animalis ab animali multotiens resoluitur cum egressione saniei: et fortasse moritur infirmus, et tu non percipis. Caue ergo hoc capitulum cautela magna. Et post perforationem tuam, qua ista perforas apostemata, oportet ut abstergas uulnus: et considera. Si ergo est uulnus apostematis paruum, aut est sectio plana, tunc administra licinia ex lino, aut coto antiquo. Et si est apostema magnum, et fissurae perforationis multae sunt, oportet tunc ut intromittas in omnem fissuram licinium, donec perueniant adinuicem. Et si in apostemate abscidisti partem cutis, aut in circumitu concauasti eam: tunc oportet ut impleas eam coto ueteri, aut sicut quando texitur pannus, aut raditur lanugine lini absque humiditate: et stringe ipsum usque ad tertium diem. Deinde proiice ipsum, et cura illud cum eo quod oportet ex unguento, donec sanetur. Si autem accidat fluxus sanguinis in hora tuae operationis, tunc administra aquam frigidam, et acetum, postquam imbibitur in eis pannus: et ponis ipsum super locum fluxus sanguinis multotiens. Si autem perseuerat fluxus sanguinis, tunc oportet ut administres regimen, et curationem, et pulueres, quae narraui in locis multis huius nostri libri, et ex diuisione. Si autem est in tempore hyemis, et locus apostematis est multorum neruorum: tunc oportet ut infundas puluillos cum uino, et oleo calidis: et ponas eos super loca. Et si fuerit in aestate, et loca sunt carnosa: tunc oportet ut ponas puluillos imbibitos in aqua, et oleo, aut eum uino et oleo, et totum illud frigidum. Donec quando erit dies tertius, sicut diximus, tunc oportet ut soluas apostema, et abstergas ipsum, et administres in curatione eius quod ei conuenit, donec sanetur. Hoc est ergo quod necessarium est ex cognitione curationis apostematum uniuersaliter. Secundum semitam uero distinctionis, iam dixi de omni apostemate, qualiter est uia ad curationem eius capitulatim singulariter.</p></div>
<div n="41" type="subchapter"><p type="head">¶ De sectione apostematum quae accidunt in cute capitis. Caput XLI.</p> <p>Accidunt in cute capitis apostemata parua, et sunt ex speciebus Nodorum, quos continent tunicae, quae sunt eis sacci: quasi ipsa sint hausolati gallinae. Et ipsorum species sunt multae. Ex eis sunt pingues: et ex eis sunt quae continent humiditatem similem limo: et ex eis quae continent humiditatem similem frisatis et pultibus: et eis similibus, et ex eis sunt, quae sunt lapidea dura. Et in sectione omnium, et ipsorum extractione non est timor, dum apud ipsorum sectionem non facit contrarietatem arteria. Et operatio in sectione eorum est, ut experiaris ea cum instrumento, cuius forma uenit post haec, quod nominatur Intromissum, donec scias quid contineat. Nam si est illud quod continet humiditas, tunc seca ipsum sectione secundum longitudinem sectione superficiali: secundum hanc formam. Et incipe cum sectione ex linea b. ad lineam, g. Cum ergo euacuatur humiditas, tunc excoria kistin quae continet illam humiditatem, et non dimittas ex ea aliquid penitus. Multotiens enim redit, si remanet ex ea aliquid. Deinde submerge cotum in unguento aegyptio, si est praesens: et si non, in aqua et sale: et imple cum eo uulnus, et dimitte ipsum usque ad diem alium. Ipsum enim corrodet quod remansit ex kisti. Deinde itera super ipsum cotum cum aegyptio secundo, et tertio, et si indiges illo, donec confidas quia non remanserit ex kisti aliquid, tunc enim cura uulnus cum unguento, donec sanetur. Quod si apostema continet nodum pinguem: tunc seca ipsum secundum hanc formam, sectione habente formam crucis: et proiice uncinos inter duolabia sectionis, et excoria ipsum ab omni parte: et conare uirtutem tuam in extractione tunicae quae continet ipsum. Si autem contrarietatem facit tibi arteria, tunc fac illud quod narrabo tibi post. Et similiter fac in apostemate, si est lapideum, ex sectione, et curatione eadem, secundum quod diximus. Et sectio super apostema lapideum est facilior: quoniam est pauci sanguinis et humiditatis. Et quandoque sunt quaedam horum apostematum quae sunt in capite in quibusdam hominibus, cum quibus penitus non est humiditas. Quod est: quia ego secui super apostema in capite mulieris uetulae, et inueni apostema sicut lapis solidus et durus, asper, albus, qui non poterat frangi: et si percuteretur cum eo aliquis proiiciendo, uulnerat ipsum. In aliis uero apostematibus accidentibus in capite, praeter haec scilicet apostemata quae accidunt in capitibus puerorum, et apud radices aurium, sectio eorum omnium sit sectio superficialis. Vel pone perforationem eorum semper ab inferiori parte eorum, ut alleuietur cursus saniei ad inferiora. Deinde cura ea cum eo quod conuenit eis ex curatione.</p></div>
<div n="42" type="subchapter"><p type="head">¶ De sectione Strophularum in collo. Caput XLII.</p> <p>Multotiens acccidunt ista apostemata in collo, et sub assellis, et inguinibus: et quandoque accidunt in reliquo corpore. Et super illa quae ex eis accidunt in collo, sunt unum, et multa: et generantur ab inuicem: et omnis Strophula ex eis est intra tunicam propriam ei, sicut est in nodis et apostematibus capitis, sicut narrauimus. Et species harum Strophularum sunt multae. Et ex eis enim sunt lapideae: et ex eis sunt quae continent humiditates: et ex eis sunt malignae, quae non obediunt curationi. In illa ergo quam ex eis uides bonae dispositionis in tactu, cuius manifestum est propinquum colori cutis, et mouetur ad omnem partem, et non est annexa cum neruis colli, neque cum guidegi, neque cum arteria, neque est profunda: oportet ut seces eam sectione superficiali a superiori parte ad inferiorem partem corporis ex linea, b. ad lineam, g. et excoria eam ab omni parte: et extende duo labia cutis cum uncino, aut cum uncinis multis, si indiges illo, sicut diximus in apostematibus capitis, et extrahe eam paulatim. Et est super cautelam, ut non incidatur uena, aut neruus. Et sit spatumile non acutum ualde: ut non addat tibi manum tuam cum incisione, aut inquietet infirmum, et incidas quod non est necesse. Si autem incidis uenam, aut arteriam, aut prohibet te ab operatione, tunc pone in uulnus zegi tritum, aut quosdam pulueres qui abscindunt sanguinem, et stringe uulnus, et dimitte ipsum, donec quiescat acuitas apostematis, et mollificetur uulnus: uel incipit et uult putrefieri. Nam sanguis abscinditur tuncia Redi ergo ad operationem tuam, donec compleas. Deinde inquire digito tuo indice, si remansit aliquid ex Strophulis aliis paruis: ergo incide eas, et munda eas. Quod si est in radice Strophulae uena magna: tunc oportet ut non incidas illam Strophulam ex radice sua: imo oportet ut liges eam cum filo duplato forti, et dimittas eam donec cadat per se absque nocumento. Deinde imple uulnus coto ueteri, quod iam submersisti in unguento aegyptio. Deinde cura ipsum. Si inciditur Strophula tota, tunc oportet ut aggreges labia duo uulneris: et suas ipsum statim, postquam uides quia prorsus non remansit superfluitas. Si autem uides quod remansit superfluitas propter magnitudinem Strophulae, tunc oportet ut intendas ad incidendam radicem eius, et extrahendam eam: et administra suturam quam diximus. Et quae ex Strophulis continet humiditates, perfora illam perforatione superficiali: ut appareat tibi locus maturitatis eius: et pone perforationem ab eo quod sequitur inferius corporis, sicut diximus. Deinde administra post perforationem licinia cum unguento, et similia eis, ut corrodat quod remansit ex corruptione, donec quando uides uulnus iam mundatum esse: tunc cura ipsum cum unguento generatiuo carnis, donec sanetur.</p></div>
<div n="43" type="subchapter"><p type="head">¶ De sectione Epiglotis ab apostemate intra guttur accidente. Caput XLIII.</p> <p>Dixerunt antiqui hanc sectionem in Epigloti, et non uidi aliquem in terra nostra, qui eam fecerit: et haec est scriptura sermonis eorum. In habentibus autem synanchiam, oportet ut deuitetur sectio Epiglotis: cum non fiat iuuamentum per illud: propterea, quod omnes uenae et pulmo sunt infirmi. In illis uero qui habent apostema calidum in ore, aut gutture, aut duabus amigdalis, quando non est aegritudo in cannali, oportet uti sectione Epiglotis, ad fugiendum ex perditione quae fit ex praefocatione. Oportet ergo quando uolumus illud, ut secemus Epiglotim sub tribus circulis Epiglotis, aut quatuor, sectione parua per latitudinem, in eo quod est inter duos circulos per quantitatem, quod sit sectio in sifac, non in cartilagine: et iste quidem locus est conueniens sectioni, quoniam est priuatus carne, et uasa sanguinis ab eo sunt longinqua. Quod si medicator est timidus, tunc oportet ut extendat cutem gutturis cum uncino. Deinde findat cutem, donec quando peruenit ad cannalem: deuitet uas sanguinis, si uidet ex eis aliquid. Deinde secet sifac quod narrauimus: et significatur super sectionem cannalis ex phlegmate quod egreditur ex ea, cum eo quod disrumpitur, et abscisione uocis. Et dimitte uulnus apertum tempore aliquo. Cum ergo remouetur hora in qua timetur praefocatio, aggrega duo labia uulneris cutis, et sue ipsam solam absque cartilagine. Deinde administra medicinas quae faciunt nasci carnem, usquequo sanetur. Inquit Albucasis. Summa huius sermonis quem narrauimus, expositio non est, nisi quando uident, quod aliquod horum apostematum iam opilauit guttur infirmi: et sublimatus est infirmus super mortem, et uult intersecari anhelitus eius: uadunt ad secandum Epiglotim, ut respiret infirmus super locum uulneris quadam respiratione, et saluetur a morte: et propter hoc praeceperunt dimittere uulnus apertum, donec consumatur malicia aegritudinis, et est malicia eius tribus diebus, et quasi ipsa: tunc ergo praecaeperunt suere uulnus, et curare ipsum, donec sanetur. Et illud quod uidi per me ipsum est, quod una ancilla accaepit cultellum, et misit cum in guttur suum, et incidit cum eo partem cannalis pulmonis. Et uocatus sum ad curationem eius, et inueni eam mugire, sicut est mugitus mortui. Detexi ergo a uulnere, et inueni sanguinem qui egressus fuerat ex uulnere paruum. Confisus ergo sum, quod ipsa non absciderat uenam, neque guidegi: et uentus egrediebatur ex uulnere. Properaui ergo, et sui uulnus, et curaui ipsum, donec sanum est: et non accidit ancillae aliquid, nisi raucedo in uoce: et rediit post dies ad meliorem dispositionum suarum. Hinc ergo dico: quod in sectione Epiglotis non est timor.</p></div>
<div n="44" type="subchapter"><p type="head">¶ De sectione Herniae gutturis. Caput XLIIII.</p> <p>Hoc Apostema nominatum Hernia gutturis, est apostema magnum, secundum colorem corporis: et est in mulieribus multum. Et est secundum duos modos: aut enim est naturale: aut est accidentale. In naturali certe non est ingenium. Accidentale uero est secundum duos modos: quorum unus est similis nodis pinguibus. Et modus alter, est similis apostemati quod fit ex nodatione arteriae. Et in ipso est timor, et non oportet ut praesumptio fiat ad ipsum cum ferro, nisi in eo quod est paruum: et tu proba ipsum, et inuestiga ipsum cum Intromisso. Si ergo inuenis ipsum simile nodo pingui, et non est suspensum cum aliqua uenarum: tunc seca ipsum, sicut secantur nodi: et extrahe ipsum cum eo quod continet ex kisti, si est in kisti: et si non, tunc perscrutare totum eius. Deinde cura locum cum eo quod oportet ex curatione, donec sanetur.</p></div>
<div n="45" type="subchapter"><p type="head">¶ De sectione super species Nodorum. Caput XLV.</p> <p>Nodorum multae sunt species, et ego iam dixi omnes species eorum in diuisione: et oportet ut narrem hic differentiam inter Nodum, et Exituram: cum sit dubitationem faciens. Dico ergo, quod cum Exitura est caliditas, et febris, et dolores uehementes, donec sedatur ebullitio superfluitatis, et completur putrefactio: tunc enim quiescunt febris et calor. Cum Nodo uero non est caliditas, neque febris, neque dolores, et continet eos kistis sifachin, qui est eis saccus proprius, et est secundum colorem corporis: et est incaeptio eorum sicut cicer, et fit sicut batecha, et maior et minor. Et sunt secundum duas species: aut pingues: aut continent humiditatem. Et colores humiditatis sunt multi, secundum quod dixi in diuisione. Oportet ergo, quando peruenis ad curationem Nodi, ut experiaris eum, et inquiras ipsum in primis cum instrumento quod nominatur Intromissum, secundum quod ueniet forma eius in capitulo quod est post hoc. Et modus inquisitionis apostematum, et Nodorum omnium est, ut accipias hoc instrumentum, et intromittas ipsum in humidiorem locum, quem inuenis in apostemate: et tu reuolue digitos tuos cum eo paulatim, donec scias quod instrumentum iam penetrauit cutem. Deinde ultima manum tuam secundum mensuram magnitudinis apostematis. Deinde extrahe Intromissum, et considera illud quod egrediur in uestigio eius. Si ergo egreditur humiditas currens, quicunque color sit: tunc seca ipsum sectione superficiali, secundum quod dixi in reliquis apostematibus. Et si non egreditur humiditas in uestigio Intromissi, tunc scias quia est pinguis: seca ergo super ipsum sectione habente formam crucis, secundum formam hanc, sicut docui te: et suspende ipsum cum uncinis, et excoria cutem ab omni parte cum facilitate: et custodi kistin si potes super illud, ut extrahas ipsam sanam cum Nodo. Si autem disrumpitur kistis apud operationem, et non est possibile extrahere ipsam sanam, multotiens enim accidit illud, tunc extrahe ipsam frustatim, donec non remaneat ex ea aliquid. Nam si remanet ex ea aliquid parum, aut multum, redit Nodus secundum plurimum. Quod si uincit te, et remanet ex eo parum: tunc imple uulnus apud completionem tuam, quibusdam pulueribus corrosiuis acutis: et stringe uulnus, et pone supra ipsum quod sedet apostema calidum, et cura ipsum cum reliqua curatione, donec sanetur. Si ergo est Nodus magnus, tunc sue duo labia eius, et cura ipsum cum eo quod incarnat. Si autem est tibi contraria uena pulsatilis, aut non pulsatilis: tunc propera, et imple locum zegi trito, et dimitte ipsum strictum duobus diebus, aut tribus, donec putrefiat uulnus, et quiescat ebullitio sanguinis: deinde redi ad incidendum illud quod remansit ex Nodo.</p></div>
<div n="46" type="subchapter"><p type="head">¶ De foris instrumentorum pro sectione et perforatione. Caput XLVI.</p> <p>EX Eis sunt formae Intromissorum, et sunt trium specierum. Ex eis enim est magnum, et ex eis est medium, et ex eis est paruum. Fiant ex ferro alfulud quadratarum extremitatum decenter, ut festinent introitum in apostemate. Et istae sunt formae Experientium, et no, id est, perforantia: et unum eorum nominatur beris, idest, peforans: et sunt trium specierum. Ex eis enim est magnum, et medium, et paruum. Conueniunt, ut inuestigentur per ea apostemata, et exiturae, et fistulae, et bubones ab eo quod inter ea est ex ossibus. Et aliis fiunt rotunda, tersa, lenia, sicut acus magnae quibus subsellia suuntur, ex citrino scilicet, aut ex aere, aut ferro, aut argento. Et meliora eorum sunt quae fiunt ex citrino. Et fiunt Experientia etiam de plumbo nigro, quae conueniunt ut per ea experiantur fistulae, quarum concauitate sunt reflexiones, ut reflectantur cum lenitate sua cum illis reflexionibus. Et sunt iterum trium specierum. Quoniam ex eis sunt longa, ex eis media, et ex eis breuia, secundum quantitatem amplitudinis fistulae et stricturae eius. Forma Vncinorum, et sunt multarum specierum. Quoniam ex eis sunt simplices, scilicet quibus est curuitas una: et sunt trium specierum sicut uides, Magni, Medii, et Parui. Et ex eis sunt Vncini caeci: et sunt trium specierum. Et ex eis sunt uncini habentes duas curuaturas, et sunt trium specierum: et ex eis sunt uncini habentes tres curuaturas, et sunt trium specierum: et omnes isti sunt necessarii in loco suo. Et istae sunt formae Scalpellorum, quibus secantur et excoriantur Nodi, et apostemata: et sunt trium specierum: quoniam ex eis est magnum, medium, et paruum. Eorum extremitates quibus fit sectio sunt acutae, extremitates aliae sunt non acutae: et non ponuntur taliter, nisi ut cum eis fiat iuuamentum in excoriatione Nodorum apud timorem incisionis uenae, aut nerui: et ut sanetur per ea infirmus, et inueniat tranquillitatem parumper ex adustione quam inuenit apud excoriationem apostematis. Istae sunt Magda, et sunt specierum trium. Fiunt ex aere, et sunt similia Radio, cum quo fit alcohol: et in extremitate lata est puncta Spatumilis occultata: et in ea currit ad interiora, et ad exteriora quando uis, sicut uides. Forma Spatumilium quae absconduntur inter digitos apud perforationem apostematum: et non percipiunt ea infirmi: et sunt trium specierum, magnum, medium, et paruum. Fomae Ventosarum cum quibus abscinditur fluxus sanguinis: et sunt trium specierum, magnae, mediae, et paruae. Fiant ex aere, aut citrino, rotundae, ad longitudinem parumper, sicut uides: et sint ad subtilitatem. Et oportet ut sint istae species Ventosarum apud te magnae, et paruae: ut abscindas per eas sanguinem cum uelocitate apud necessitatem, et tunc quando non est tibi praesens medicina. Verumtamen non utaris eis in abscisione sanguinis in omni loco corporis, et non utaris nisi in locis carnosis: sicut lacertis cruris, et coxae, et lacertis brachiorum, et mammillarum, et uentris, et inguinum, et similibus eis, ex lacertis carnosis, humidis. Et quandoque fiunt ex eis instrumenta parua alia similia corticibus fisticorum, secundum suam formam: quibus abscinditur sanguis quando fluit ex loco phlebotomiae, aut apud incisionem uenae, aut arteriae: et quandoque fiunt ex eis rotundae secundum hanc formam.</p></div>
<div n="47" type="subchapter"><p type="head">¶ De cura Mammillarum hominum quae mammillis mulierum assimilantur. Caput XLVII.</p> <p>Quandoque inflantur Mammillae quorundam hominum apud complementum somni (id est, cum incipiunt pollui in somno) donec similantur mammillis mulierum: et remanent apostemosae foede. Qui ergo abhorret illud, oportet ut secet super mammillas sectione lunari, secundum hanc formam ex linea, b. ad lineam, g. Deinde excoria pinguedinem totam. Postea imple uulnus ex medicamine incarnatiuo. Deinde aggrega duo labia uulneris cum sutura, et cura ipsum, donec sanetur. Si autem declinat mammilla ad inferiora, et mollificatur propter magnitudinem suam, sicut accidit mulieribus: tunc oportet ut findatur in duobus lateribus suis superioribus duabus sectionibus similibus figurae lunari, quarum unaquaeque continetur cum altera apud fines utriusque, donec sit linea maior continens minorem, secundum hanc formam ex linea, b. ad lineam, g. Postea excoria cutem quae est inter duo labia, et aufer pinguedinem, et administra quod diximus de sutura et pulueribus, quod est necessarium ex curatione, donec sanetur. Si autem non comples incisionem eius quod oportet te incidere, propter inquietudinem infirmi, aut propter fluxum sanguinis: tunc oportet ut impleas uulnus coto submerso unguento corrosiuo, et dimitte ipsum, donec corrodat illud quod remansit ex pinguedine. Deinde cura ipsum, donec sanetur.</p></div>
<div n="48" type="subchapter"><p type="head">¶ De perforatione apostematis, quod accidit sub Titillico. Caput XLVIII.</p> <p>Ista apostemata quae accidunt sub Titillico, sunt ex speciebus Strophularum dura, quae continet kistis, et ex eis sunt quae continent humiditates. Quae ergo sunt ex eis quae continent humiditates, oportet ut secentur sectione lunari, secundum hanc formam, ex linea b. ad lineam, g. cum ergo euacuatur totum quod est in apostemate ex sanie, tunc imple ipsum coto ueteri, et dimitte ipsum usque ad diem alium. Deinde auferatur cotum, et curetur cum unguento conueniente ad illud, donec sanetur. Quod si apostema fuerit ex specie nodorum Strophularum, tunc scinde super ipsum, sicut diximus in sectione super Strophulas aequaliter. Si autem extenditur uulnus in hoc ut emittat pus, tunc administra in eo cauterium, secundum quod diximus in eo quod praemissum est.</p></div>
<div n="49" type="subchapter"><p type="head">¶ De sectione apostematis quod accidit propter Arteriam et Venam. Caput XLIX.</p> <p>Quando disrumpitur Arteria, et consolidatur cutis quae est supra eam, tuno multotiens accidit inde apostema: et similiter accidit Venae etiam, ut accidat in ea apostema et inflatio. Et signa quibus cognoscitur, quod apostema et inflatio sint propter Arteriam et Venam, sunt: quoniam, quando apostema est propter arteriam, est longum, aggregatum in profundo corporis: et quando impellis apostema digits tuis, sentis quasi sit ei stridor. Et illud quod est propter Venam, est rotundum in manifesto corporis. Et sectio super hoc apostema est error, et praecipue quod est sub ascellis, et inguinibus, et collo, et in locis multis corporis: et est magnum ualde. Oportet ergo ut deuitetur eius cura cum ferro, et quod ex eis etiam est in extremitatibus, aut in capite, oportet ut deuitetur. Super illud ergo quod ex eis est ex inflatione orificii Arteriae, finde in cute sectione in longitudine. Deinde aperi sectionem cum uncinis, postea Arteriam: et libera eam ex tunicis, donec detegatur. Deinde intromitte sub ea acum, et fac eam penetrare usque ad latus aliud, et stringe Arteriam cum filo duplo in duobus locis, secundum quod docui te in extractione duarum Arteriarum quae sunt in timporibus. Deinde punge locum, qui est inter duo ligamenta cum spatumili, donec egrediatur sanguis qui est in eo totus, et soluatur apostema. Deinde administra curationem quae generat pus, donec cadant ligamenta: postea cura illud cum unguentis conuenientibus ad illud, donec sanetur. Quod si fuerit apostema propter sectionem Venae, tunc oportet ut teneas manu tua quod tibi possibile est ex apostemate cum cute. Deinde intromitte acum sub loco quem tenuisti manu tua, et fac eam penetrare: et sit in ea filum duplum, donec extrahas ipsum ex latere altero. Deinde liga cum ipso apostema ligamento bono: secundum quod dixi tibi in ligamento uuae, a duabus partibus cum duabus extremitatibus fili. Si autem times quod extrahatur filum, tunc intromitte acum aliam cum filo alio sub apostemate toto apud incisionem acus: preme, et stringe fila tua in quatuor locis. Deinde seca apostema in medio sui, donec quando egreditur quod in eo est: tunc incide superfluitatem cutis, et dimitte quod ligatum est ex ea. Deinde pone super ipsum puluillum quem submersisti in uino, et oleo. Deinde administra curationem, quae fit cum liciniis et unguentis, donec sanetur.</p></div>
<div n="50" type="subchapter"><p type="head">¶ De apostemate quod accidit ex torsione Neruorum. Caput L.</p> <p>Sicut accidit apostema in Arteria et Vena, similiter accidit apostema in Neruis: quod accidit in eis percussio, aut accidit a labore superfluo, et similibus: et fit plurimum illis in locis adiutoriorum, aut calcanei, et in omni loco in quo mouentur iuncturae: et est apostema graue. Similatur color eius reliquo corpori, et est in pluribus dispositionibus absque dolore: et quando stringitur cum uehementia, sentit in eo infirmus simile stupori. Et non est apostema aggregatum in profundo corporis, imo est sub cute, et ipsum mouetur ad omnem partem, et non uadit ad anteriora, uel ante, neque retro ad posteriora. Quod ergo ex eis est in iuncturis, non oportet ut inuadatur cum ferro. Fortasse enim accidet contractio. In illo autem quod ex eis est in capite, aut in fronte, finde cutem cum spatumili. Si ergo est apostema paruum, tunc tene ipsum cum forficibus, et abscinde ipsum a radice. Et si est magnum, tunc suspende ipsum eum uncino, et excoria ipsum: deinde aufer ipsum, et aggrega uulnus cum sutura: et cura ipsum, donec sanetur.</p></div>
<div n="51" type="subchapter"><p type="head">¶ De sectione apostematis, quod accidit in uentre. Caput LI.</p> <p>Accidunt quibusdam hominibus multotiens in uentribus eorum, et in reliquis corporibus ipsorum, thelil, quae nominantur Fungalia, per similitudinem ipsorum cum fungis. Quorum radix est subtilis, et ipsorum caput est grossum, et conuersa sunt labia eorum. Et est ex eis paruum: et est ex eis quod magnificatur ualde. Et ego quidem iam uidi uirum, et in uentre eius erant duo thelil, quae erant magis quam rebus aliis similia fungis: non erat differentia inter ea, alba, minutae radicis, et inuersabantur labia eorum, et findebantur, et humiditas currebat ex eis semper. Incidi ergo ea, et inueni in pondere unius quasi .X. et .VIII. uncia et in altero quasi .VI. uncia Et operatio in incisione eorum est, ut consideres tunc, si infirmus est humidus, et color thelil est albus, humidum, subtilis radicis: tunc incide ipsum cum spatumili lato, et sint in praesentia tua cauteria in igne. Multotiens enim expellitur apud sectionem eius sanguis multus: propera ergo si te uincit sanguis, tunc cauteriza ipsum. Quod si uides infirmum pauidum et timidum ab incisione cum ferro, tunc accipe filum ex plumbo decenter factum, et stringe cum eo athelul: cuius modus est quem diximus, et dimitte ipsum duobus diebus. Deinde adde in strictura plumbi. Non ergo cesses stringere plumbum, quotiens imprimit in thelil, donec abscindatur, et cadat per se absque labore. Si autem thelil grossae fuerit radicis, tunc in incisione eius est quiddam timoris et pauoris: praecipue quod est in uentre. Verumtamen possibile est, ut incidas medietatem eius. Deinde cauteriza ipsum, ut non redeat. Deinde cura ipsum, donec sanetur uulnus. Et caue ne praesumas incidere thelil quod est fusci coloris, pauci sensus, foedi aspectus: ipsum enim est apostema cancerosum: et ego ueniam cum rememoratione Cancri post hoc.</p></div>
<div n="52" type="subchapter"><p type="head">¶ De cura eminentiae Vmbilici. Caput LII.</p> <p>Fit eminentia Vmbilici ex caussis multis. Aut ex fissuris sifac, quod super uentrem est: et exit ex eo althub, aut intestinum, secundum quod accidit in reliquis rupturis. Aut ex sanguine qui fluit ex Vena, aut ex Arteria, secundum quod praemissum est. Aut ex uentositate coartata in eo. Si autem est propter fissuram sifac, et exitum thirbi: tunc est color apostematis similis colori corporis: et est lene, absque dolore: et apparet diuersi situs. Et si est propter egressionem intestini, tunc est situs eius, cum eo quod narrauimus, uehementioris diuersitatis. Cum ergo tu premis ipsum digitis tuis, occultatur: deinde redit, et fortasse est cum eo sonitus: et magnificatur multum apud introitum balnei, et laborem uehaementum. Si uero est propter humiditatem, est lene, tunc non occultatur quando premis ipsum manu tua, neque constringium, neque additur. Quod si est propter sanguinem, tunc cum istis signis apparet apostema ad nigredinem de cliue. Si autem est propter carnem natam: tunc est apostema graue, grossum, durum, et figitur secundum quantitatem unam. Si uero est propter uentositatem, tunc tactus eius est lenis. Et operatio in illo est, ut consideres tunc, si eminentia umbilici est propter sanguinem Arteriae, aut Venae, aut uentositatem: tunc oportet ut prohibearis a curatione eius. Nam in illo est timor et pauor, sicut docui te in capitulo, in quo dixi apostemata propter arteriam et uenam. Quod si eminentia umbilici est propter intestinum, aut zirbum: tunc oportet ut praecipias infirmo, quatenus teneat anhelitum suum, et stet stans extensus. Deinde signa cum encaustro in circumitu umbilici totius. Postea praecipe ei, ut resupinetur inter manus tuas super dorsum suum. Deinde circunda cum spatumili lato in circumitu umbilici super locum quem signasti cum encaustro. Postea extende medium apostematis ad superiora, cum uncino magno. Deinde liga eum in circumitu forti cum filo, aut cum chorda de serico ligamento firmo: et sit nodus ligamenti alenxotati. Deinde aperi medium apostematis extensum supra ligamentum. Si ergo inueneris ipsum iam captum a ligamento: tunc extrahe alenxotati, et intromitte in ipsum digitum indicem, et impelle intestinum ad interiora uentris: et si inueneris zirbum, tunc accipe ipsum cum uncino, et incide superfluitatem eius. Si autem contraria est tibi arteria, aut uena: tunc circunda ipsum multum. Deinde redi ad operationem tuam. Et accipe duas acus, et intromitte in eis duo fila fortia: et intromitte duas acus in circumitu quem fecisti circa apostema in modum crucis, quas facis penetrare. Deinde stringe apostema in quatuor locis super acus: et si uis, aufer acus, et dimitte locum, donec putrefiat caro extensa: et cadat per se: aut incide ipsam quando subtiliatur et putrefit. Deinde cura ipsum cum eo quod oportet ex unguentis, donec sanetur. Quod si eminentia umbilici est ex carne nara in eo, aut ex humiditate: tunc oportet ut concaues apostema, sicut diximus. Et extrahas sanguinem, aut humiditatem, quam inuenis in eo. Deinde cura ipsum cum eo quod solidat locum.</p></div>
<div n="53" type="subchapter"><p type="head">¶ De cura CANCRI. Caput LIII.</p> <p>Iam diximus in diuisione species Cancri, et qualiter est uia ad curationem eius cum medicinis: et cauendum ab eo cum curatione eius cum ferro, ut non ulceretur: et diximus Cancrum generatum in matrice, et cautelam a curatione eius. Et dixerunt antiqui, quod quandoque Cancer est in loco, ubi possibilis est eius eradicatio: sicut Cancer qui est in mammillis, aut in coxa, et eis similibus, ex membris locatis ad extrahendum totum eius: praecipue quando est incipiens paruus. Quando uero antiquatur, et est magnus, non oportet ut appropinques ei. Ego enim non potui sanare ex eo aliquem: neque uidi alium ante me qui peruenerit ad illud. Et operatio in eo, quando est locatus sicut diximus, est, ut praecedas, et soluas infirmum ex cholera nigra aliquotiens. Deinde phlebotoma ipsum si inuenis cum repletione manifesta. Deinde praepara infirmum praeparatione, in qua locetur cum operatione. Deinde proiice in Cancrum uncinos qui conueniunt ei. Postea concaua ipsum ab omni parte cum cute, secundum perscrutationem, donec non remaneat aliquid ex radicibus eius: et dimitte sanguinem currere, et non abscindas ipsum uelociter, imo exprime loca, et absterge sanguinem grossum totum manu tua, aut cum quo possibile est ibi ex instrumentis. Si autem contrarietatem facit tibi fluxus sanguinis grossi ex incisione arteriae, aut uenae: tunc cauteriza uenam, donec abscindatur sanguis. Deinde cura ipsum cum reliqua curatione, donec sanetur.</p></div>
<div n="54" type="subchapter"><p type="head">¶ De cura Hydropisis. Caput LIIII.</p> <p>Iam narrauimus in diuisione species Hydropisis, et qualiter fit aggregatio aquae: et signa omnis speciei, et curationem eius cum medicinis. Et illa quae curatur cum ferro, non est nisi species asclitis sola: et non approximatur cum ferro speciei timpanitis: neque speciei hyposarcae penitus: nam illud mortale est. Quando tu iam medicatus es hanc speciem Hydropisis timpanitis cum medicinis, et non contulit medicatio tua: tunc considera. Nam si infirmo iam consecuta est debilitas, aut est cum eo infirmitas alia praeter Hydropisim: sicut si sit cum eo tussis, aut uentris solutio, et similia illis: tunc caue ne mediceris ei cum ferro: quoniam est timor illud. Si autem uides infirmum exuberantis uirtutis, neque est cum eo aegritudo praeter Hydropisim solam: et non est puer, neque senex: tunc modus operationis in eo est, ut tu eleues infirmum stantem inter manus tuas, et minister post ipsum exprimat uentrem eius manu sua impellendo aquam ad inferiorem partem pectinis. Deinde accipe spatumile spinosum, secundum hanc formam. Sit duarum partium acutarum, longum, acutae extremitatis sicut Spatumile. Verumtamen in eo sit quiddam breuitatis paulatim, ut non pertranseas cum eo apud operationem usque ad intestinum, et laedas ipsum. Deinde considera. Nam si est generatio Hydropisis ex parte intestinorum, tunc oportet ut elongeris cum sectione ab umbilico quantitate trium digitorum, ad inferiora in directo eius supra pectinem. Si uero generatio Hydropisis est propter aegritudinem epatis: tunc sit sectio tua sinistra ab umbilico tribus digitis. Et si generatio eius est propter splenem, tunc sit sectio in latere dextro: et non oportet etiam ut sit sectio in latere super quod uult iacere infirmus, ut non currant superfluitates ad illum locum debilem. Deinde perfora cum instrumento cutem totam. Deinde intromitte in illam sectionem, et eleua manum tuam cum Spatumili inter cutem, et sifac, quasi tu excories ipsum: et sit quantitas quae excoriatur quantitas unguis, aut circiter ilud. Deinde perfora sifac, donec perueniat Spatumile ad locum uacuum: et est locus aquae. Deinde extrahe ipsum, et intromitte in foramen instrumentum, cuius haec est forma. Et est simile cannulae: fit ex argento, aut aere, aut aurichalco, lene, tersum: cui in inferiori parte sui est foramen paruum, et in lateribus eius sunt tria foramina, duo ab una parte, et unum a parte altera: et facia est <choice><corr>extremitas</corr></choice> eius incisa, secundum modum incisionis calami, sicut uides: in extremitate eius superiore est armilla. Nam quando instrumentum peruenit ad aquam, tunc ipsa descendit statim super instrumentum, ergo euacua ex aqua in hora quantitatem mediam. Quoniam si tu euacuas ex ea plus quam oportet, in hora fortasse moritur infirmus per resolutionem spiritus sui animalis: aut accidit ei syncopis quae appropinquat morti. Verum euacua ex ea secundum quantitatem uirtutis eius, et secundum quod significant tibi dispositiones infirmi ex uirtute pulsus eius, et ex bonitate eius. Deinde extrahe instrumentum, et retine aquam. Quod est, quia retinetur statim propter cutem quae retinet foramen quod est super sifac: de quo narraui, ut perfores ipsum secundum illum modum. Deinde itera instrumentum die altero, si uides infirmum tolerare illud: et extrahe etiam ex aqua quantitatem paruam. Fac illud diebus aliquot sine timore, et custodi te ab errore: donec non remaneat ex aqua nisi parum. Si autem times super infirmum, et dimittis ex aqua rem multam: tunc cura ipsum cum sepultura in harena calida, et sudore multo in balneo et sole, et expectet super sitim: et cura ipsum cum medicinis exiccatiuis, donec sanetur: et cauteriza super stomachum, et epar, et splenem, post extractionem aquae: secundum quod narraui in eo quod praecessit.</p></div>
<div n="55" type="subchapter"><p type="head">¶ De cura infantium qui nascuntur locis urinae eorum non perforatis. Caput LV.</p> <p>Quando egreditur aliquis infantium ex uentre matris suae, et caput mutonis eius est non perforatum, aut est foramen strictum, aut in non suo loco. Oportet ergo succurrere cum perforatione eius statim cum nascitur cum Spatumili subtili ualde, secundum hanc formam. Deinde pone in foramine clauum subtilem ex plumbo, et liga ipsum: et tene ipsum tribus diebus, aut quatuor. Quando ergo uult urinam emittere, remoueatur, et mingat. Deinde reduc ipsum. Et si tu non ponis plumbum, iam possibile est, ut urina quae incedit super locum, non permittat ipsum claudi. Ille autem cuius foramen est strictum, medicatur cum plumbo, sicut diximus, diebus multis, donec amplificetur. Illi autem in quibus est foramen in non suo loco, laeduntur. Quod est, quia ex eis qui nascitur, foramen est apud finem capitis uirgae: quare non potest mingere ad anteriora, donec eleuat uirgam manu sua ad superiora. Neque est ei generatio, propterea, quod sperma non potest peruenire ad matricem secundum rectitudinem: et est aegritudo foeda ualde. Et modus operationis in illo est, ut resupinetur infirmus super dorsum suum. Deinde extende caput uirgae eius manu tua sinistra extensione uehementi, et incide caput capitis uirgae ex loco priapi, cum acumine, aut spatumili acuto: sicut est incisio calami, aut sicut tu radis aliquid, ut medium eius ueniat simile capiti uirgae: et ut cadat foramen in medio secundum quod oportet. Et caue tibi apud operationem tuam a fluxu sanguinis. Multotiens enim accidit illud. Oppone ergo ei cum eo quod abscindit sanguinem, et cura uulnus, donec sanetur.</p></div>
<div n="56" type="subchapter"><p type="head">¶ De Albather quae accidunt in praeputio et capite uigae, et corruptione, nigredine, et adhaerentia. Caput LVI.</p> <p>Multotiens accidunt istae Albather in uirga, et est eminentia carnis foedae. Et ex ea alia est maligna, et alia non maligna. Non malignam ergo oportet ut suspendas cum uncino subtili, et abscindas eam, donec mundes eam totam. Deinde pone super eam cotum submersum in unguento aegyptio. Deinde cura ipsum post illud cum unguento dyafinicon, donec sanetur. Quod si Albather est maligna, foedi coloris, tunc oportet ut administres in ea cauterium post incisionem eius et ipsius rasionem. Si autem Albather est in praeputio captiui, non circumcisi, et est pars Albather inter praeputium, et pars eius extra: tunc oportet ut auferas Albather, quae est intus in primis, donec quando consolidatur, tunc cura ipsum exterius: quoniam quando tu curas eam simul, non securatur praeputium quin preforetur. Et iam accidunt etiam in testiculis, et praeputio nigredo et corruptio. Oportet ergo, ut tu concaues totum quod iam denigratum est, et quod uult corrumpi, aut iam corruptum est. Deinde line super ipsum post illud cum melle quod iam concussum est cum farina corticum granatorum, et herbi tritorum cribellatorum. Deinde cura illud cum reliqua curatione, donec sanetur. Si autem accidat fluxus sanguinis, tunc administra cauterium cum cauterio lunari, secundum hanc formam. Cauterium enim est iuuatiuum ad duas dispositiones simul, scilicet ad fluxum sanguinis, et uulnus quando corrumpitur. Quod si corroditur caput uirgae, et destruitur totum in hora: tunc oportet ut intromittas in meatum priapi cannulam ex plumbo, ut mingat infirmus super eam. In adhaerentia uero praeputii cum capite uirgae, et haec quidem adhaerentia non accidit, nisi in eo cuius praeputium est sanum, et non exigitur super ipsum circumcisio: et quandoque accidit adhaerentia propter uulnus, aut apostema: oportet ergo ut excories eam cum Spatumili obtuso, donec soluatur ligamentum, et liberetur caput uirgae ab omni parte. Quod si est difficile discernere ea exquisite, tunc oportet ut excories aliquid ex capite uirgae, et ex praeputio. Quod est, quia praeputium quando est subtile, fortasse perforatur propter subtilitatem suam uelociter. Deinde separa inter praeputium, et caput uirgae cum panno lini subtili, qui iam madefactus est in aqua frigida, ut non adhereant iterum. Deinde curetur cum uino stiptico, donec consolidetur.</p></div>
<div n="57" type="subchapter"><p type="head">¶ De mundificatione infantium, et curatione ex errore eis accidente. Caput LVII.</p> <p>Circumcisio non est solutio continuitatis, sicut reliqua uulnera: uerumtamen cum sit ex operatione nostra, uoluntate nostra, et usus eius sit in pueris proprie, est necesse ut signemus in ea operationem meliorem, et uiam leuiorem perducentem ad salutem. Dico ergo, quod antiqui non dixerunt circumcisionem in aliquo suorum librorum: quoniam non utuntur in legibus suis, et non est nisi quod acquisiuimus per experimentum. Quod est, quia ego inueni maiorem partem artificum, et phlebotomatorum uti mundificatione, circumcidendo cum nouacula, et cum forficibus: et utuntur alfecati, et ligaudo cum filo, et incisione cum ungula. Et ego quidem iam probaui omnes istos modos, et non inueni meliorem mundificatione cum forficibus, et ligamento cum filo. Quoniam in mundificatione cum nouacula, multotiens effugit cutis. Quoniam cutis praeputii duas habet tunicas: ergo forsitan inciditur cutis superior, et temanet tunica inferior: cogitur ergo ad incisionem ad incidendum alteram, et dolorem futurum. Et cum mundificatione quae fit per alfecati, id est, digitalis, quo utuntur sutores, non securatur incisio extremitatis uirilis membri: quoniam fortasse ingreditur in foramen eius. In mundificatione autem cum ungula, fortasse euadit ferrum, et corrumpit operationem tuam: et cutis quidem pueri est breuis natura, et multotiens nascuntur taliter, quod non indigent mundificatione: et iam uidi illud. Mundificationis autem cum forficibus, et ligamento cum filo, bonum experimentum detexit mihi: quoniam forfices sunt proportionalis incisionis: propterea, quod acuitas quae est superius, est sicut acuitas quae est inferius. Cum ergo premis manum tuam, proportionantur duae acuitates, et incidunt secundum operationem unam in tempore uno: et fit compressio simili figura, continens cutem uirgae ab omni parte, cum qua non cadit error omnino. Et modus operationis propriae est, ut facias extimare, puerum praecipue, si est ex eis qui intelligunt parumper, quod tu non facis, nisi quod ligas filum in uirga sua tantum: et dimittas ipsum usque ad diem alium. Deinde fac eum gaudere et laetari omnimodo quo possibile est tibi illud, ex eo quod recipit intelligentia sua. Deinde fac eum stare inter manus tuas praeparatae staturae, et non sit sedens: et occulta forfices in manica tua, aut sub pede tuo, ne uideat eos puer omnino, neque aliquid ex instrumentis. Deinde intromitte manum tuam ad uirgam eius, et suffla in cutem, et trahe eam sursum, donec egrediatur caput uirgae. Deinde mundifica ipsam ex eo quod aggregatur in ea sordicie. Deinde liga locum signatum cum filo duplo. Postea liga inferius eo parumper ligamentum secundum. Deinde tene cum indice tuo, et pollice locum ligamenti inferioris retentione bona, et incide inter duo ligamenta. Deinde eleua cutem sursum uelociter, et extrahe caput uirgae. Deinde dimitte sanguinem currere paulatim (est enim melius) et pone puluerem desuper: et super puluerem pannum in quo expansus est uitellus oui decocti in aqua rosata, concussum cum oleo ros recenti bono: et dimitte eum super ipsum usque ad diem alium: et cura ipsum reliqua curatione, donec sanetur. Forma autem forficis ad mundificationem haec est. Sint hebetes duae extremitates, et sint incidentes: ne egrediatur in eis ramus claui: et sit longitudo duarum acuitatum, sicut longitudo duorum manubriorum aequaliter. Error uero cadens in mundificatione est: quoniam fortasse effugit cutis intrinseca tota, aut pars eius apud incisionem. Ergo oportet, ut extendas eam ex hora tua cum ungue tuo ante apostemationem loci: et incidas eam secundum aequalitatem. Quod si non potes tenere eam cum ungue tuo, tunc extrahe eam cum uncino, et incide eam. Si autem praeterierint ei tres dies, et remanet quod est sub uirga inflatum, apostematum: tunc dimitte illud, donec sedetur apostema calidum, et excoria illud cum facilitate, et incide illud secundum quod praeparatur tibi: et caue tibi a capite uirgae. Non enim nocebit ei illud. Cura ergo illud cum eo quod consolidat uulnus ex pulueribus, quos narrauimus in tractatu de pulueribus: et si inciditur ex cute supra mensuram, et euadit ad superiora, non nocet ei illud etiam. Cura ergo illud cum eo quod diximus, donec sanetur.</p></div>
<div n="58" type="subchapter"><p type="head">¶ De extractione Vrinae retentae in uesica. Caput LVIII.</p> <p>Urinae retentio in uesica, fit ab opilatione facta ex lapide, aut sanguine congelato, aut pus, aut carne nata, et similibus illis ex eis quae diximus ex modis curationis in diuisione. Et si non soluitur Vrina, et uides retentionem eius esse propter Lapidem, qui iam est in collo uesicae: tunc oportet ut sit infirmus super genua sua curuatus. Deinde componantur pedes eius super dorsum eius, et extendat uentrem suum ex superiori parte dorsi eius, et stringat infirmus anhelitum suum quantum possibile est ei. Cogitur ergo cum collo uesicae ad expulsionem Lapidis ad posteriora: quare absoluitur Vrina. Quod si non soluitur cum eo quod diximus, et uehemens sit res super infirmum: tunc oportet ut administres extractionem eius cum instrumento, quod nominatur siringa, cuius haec est forma Sit ex argento, et sit subtile, lene, concauum sicut cannula pennae auis in subtilitate radii, longum in similitudine palmi unius et medii: cui sit cannula subtilis in capite eius. Et modus exitus Vrinae per ipsum est, ut accipias filum duplicatum, et liges in extremitate eius lanam, aut cotum, ligatura bona: et intromittas extremitatem fili in inferiori parte Siringae: et incide cum forficibus si superfluit aliquid ex lana, uerum intromitte in cannulam cum uehementia, sicut alzer. Deinde inunge siringam cum oleo, aut cum butyro, et albugine oui: et fac sedere infirmum super sedem, et embroca uesicam, et ipsius uirgam cum oleis humidis, et oleo oliuae, et aqua tepida. Deinde intromitte siringam in uirgam cum facilitate, donec perueniat ad radicem uirgae. Deinde dupla ipsam superius a parte umbilici. Deinde impelle siringam intra ipsam, donec perueniat ad Vesicam, et sentiat eam infirmus iam peruenisse ad rem uacuam: et non fit hoc secundum hunc ordinem, nisi quoniam meatus, in quo uadit, est in quo est tortuositas. Deinde extende filum cum lana paulatim. Vrina enim sequetur lanam. Deinde extrahe eam, et fac currere Vrinam per uiam urinae: et itera siringam, et non cesses facere illud, donec euacuetur uesica, et inueniat infirmus alleuiationem.</p></div>
<div n="59" type="subchapter"><p type="head">¶ De qualitate clisterizationis uesicae cum Clepshydra. Caput LIX.</p> <p>Quando accidit in uesica ulcus, aut sanguis in ea congelatur, aut coartatur in ea pus, et uis distillare in eam aquas et medicinas: tunc fiat cum instrumento quod nominatur Clepshydra, et haec est forma eius. Est enim surda, id est, clausa. Et in eo sunt tria foramina, duo ex parte una, et unum ex parte altera, sicut uides. Et locus concauus, in quo est illud quod impellit, sit secundum quantitatem quod opilet ipsum sine additione, donec quando trahitur cum eo aliquid, ex humiditatibus attrahatur: et quando impellitur, cum eo expellatur ad longinquum: secundum quod facit clepshydra, qua proiicitur naphta, id est, ignis graecus in praeliis martis. Cum ergo uis proiicere humiditates in uesicam, intromitte extremitatem clepshydrae in humiditatem, et trahe cum eo quod impellit ad superiora, humiditas enim trahitur in concauitatem clepshydrae. Deinde intromitte extremitatem eius in uirgam, secundum quod narrauimus in siringa. Deinde impelle humiditatem cum eo quod impellit illa namque humiditas peruenit ad uesicam statim, ita quod sentit eam infirmus. Forma clisteris subtilis quo clisterizatur uesica. Fiat ex argento, aut auricalco: cuius caput altius sit simile alcama paruo, et sub eo sinus inter quem cadat ligamentum. Deinde accipe uesicam arietis, et pone in ea humiditatem, qua uis clisterizare uesicam. Deinde liga eam inter duos sinus ligatura forti cum filo duplo: et calefac illam humiditatem parumper super ignem. Deinde intromitte extremitatem clisteris in uirgam, postea stringe manum tuam super uesicam cum humiditate strictura decenti, donec sentiat infirmus, quod illa humiditas iam peruenit ad uesicam. Si autem non est tibi praesens uesica, tunc accipe frustum pergameni, et fac ex eo circulum, et perfora ipsum ab omni rotunditate sua. Deinde intromitte filum forte in illis foraminibus, sicut reuoluuntur. Deinde aggrega circulum, sicut aggregatur alsofratu: postquam tu ponis in eo illud quod uis ex humiditatibus, et oleis, et aquis. Deinde liga ipsum in instrumento: et fac cum eo sicut fecisti cum uesica ex expressione cum manu tua, donec perueniat humiditas ad uesicam.</p></div>
<div n="60" type="subchapter"><p type="head">¶ De extractione Lapidis. Caput LX.</p> <p>Iam diximus in diuisione species Lapidis, et curationem eius cum medicinis: et dixi differentiam inter Lapidem generatum in renibus, et uesica, et signa illius totius: et dixi Lapidem in quo cadit operatio cum manu et sectio: et est Lapis generatus in uesica proprie: et ille qui figitur in uirga: et ego sum narrans illud cum expositione manifesta et abbreuiatione. Dico ergo, quod Lapis generatus in uesica, plurimum accidit pueris. Et ex signis eius est, quod urina egreditur ex uesica similis aquae in subtilitate sua: et apparet in ea harena alba, et fricat infirmus uirgam suam, et laborat cum ea, et multotiens pendet. Deinde erigitur, et egreditur cum eo anus in multis eorum. Et est facilis sanatio puerorum, ex eo usquequo consequuntur quatuordecim annos. Et est difficilis in senibus. In iuuenibus autem est media, in eo quod est inter illud: et eius cuius Lapis est maior, curatio facilior: et si paruus, est econuerso illius cura. Cum ergo peruenimus ad curationem, oportet in primis, ut mundificemus infirmum cum clisteri, quod extrahat totum stercus quod est in intestinis suis: ipsum enim quandoque prohibet inuentionem Lapidis apud inquisitionem. Deinde accipiatur infirmus cum pedibus suis, et concutiatur, et moueatur ad inferiora: ut descendat Lapis ad profundum uesicae, aut saliat de loco alto aliquotiens. Deinde fac eum sedere inter manus tuas praeparatum, et manus eius sint sub coxis ipsius, ut fiat uesica tota decliuis ad inferiora. Deinde perquire eum, et tange eum extrinsecus. Si ergo sentis Lapidem in spacio, tunc propera statim cum sectione super ipsum. Quod si non cadat sub tactu tuo omnino, tunc oportet ut abstergas digitum indicem cum oleo manus sinistrae, si infirmus est puer: aut digitum medium si est iuuenis completus: et intromittas ipsum in anum suum, et perquire de Lapide, donec stat sub digito tuo: et conuerte eum paulatim ad collum uesicae. Deinde preme super ipsum cum digito tuo, et impelle ipsum ad exteriora aduersus locus, cuius sectionem uis: et praecipe ministro, ut premat uesicam manu sua, et praecipe alii ministro, ut extendat testiculos manu sua dextra ad superiora: et alia manu sua, ut remoueat cutem, quae est sub testiculis in parte a loco in quo est sectio. Deinde intromitte Spatumile incidens, cuius forma haec est. Et finde in eo quod est inter anum et testiculos, et non in medio, ad latus natis sinistrae: et sit sectio super ipsum lapidem, et digitus tuus sit in ano: et fiat sectio transuersa, ut sit sectio exterius ampla, et interius stricta, secundum quantitatem quod sit possibile egressio Lapidis ex ea non maior. Fortasse enim comprimit digitus, qui est in ano Lapidem apud sectionem, et egreditur absque difficultate. Et scias, quod ex Lapide est cui sunt anguli et margines, quare fit difficilis exitus eius propter illud. Et ex eo est lenis, similis glandulae, et rotundus: et fit facilis egressus eius. Ei ergo cui sunt anguli, et margines, adde in fissura. Quod si non egreditur ita, tunc oportet ut ingenies super ipsum: aut stringas super eum cum gesti decenter, cuius extremitas sit sicut Luna, quae stringat super Lapidem, et non euadat ab ea: aut ut intromittas sub eo instrumentum subtile, curuatae extremitatis. Si autem non potes super cum, tunc amplifica foramen parumper. Quod si uincit te aliquid ex sanguine, abscinde ipsum cum zegi. Si uero lapis est plus quam unus, tunc impelle in primis magnum ad os uesicae. Deinde incide super ipsum. Postea impelle paruum post illud: et similiter fac si sunt plures duobus. Quod si magnus est ualde, tunc ignorantia est ut seces super ipsum sectione magna. Quoniam accidit infirmo una duarum rerum, aut ut moriatur, aut accidit ei distillatio urinae assidua: proptera, quia non consolidatur locus omnino. Verum administra expulsionem eius, donec egrediatur: aut ingenia in fractura eius cum forficibus, donec extrahas eum frustatim. Cum ergo compleueris operationem tuam, tunc imple uulnus thure, et aloe, et sanguine draconis: et stringe ipsum, et pone super ipsum pannum infusum oleo et uino, aut oleo rosato, et aqua frigida: ut sedetur apostema calidum. Deinde resupina infirmum super collum suum, et non soluas ligamentum, usque ad diem tertium. Cum ergo solueris ipsum, embroca locum cum aqua, et oleo multo. Deinde cura ipsum cum unguento dyafinicon, et unguento basilicon, donec sanetur. Si autem accidit in uulnere apostema calidum additum, et corrosi, et illi similia: sicut si congeletur sanguis in uesica, et prohibeatur ex eo urina: et cognoscitur illud ex egressione sanguinis cum urina. Intromitte ergo digitum tuum in uulnus, et extrahe illum sanguinem. Nam si remanet, prouocat ad corruptionem uesicae, et putrefactionem eius. Deinde ablue uulnus cum aceto, et aqua, et sale: et oppone omni speciei cum eo quod conuenit ex curatione, usquequo sanetur. Et oportet in horis curationis totius, ut liges duas coxas, et aggreges, caussa medicinarum quae ponuntur super locum. Quod si lapis est paruus, et sit in meatu uirgae, et figitur in eo, et prohibetur urinae exitus: tunc cura ipsum cum eo quod narro antequam peruenias ad sectionem. Multotiens enim a sectione excusaris per hanc curationem, iam enim probaui illud. Et est, ut accipias Perforatorium ex ferro alferico, cuius haec est forma, triangulatae extremitatis, acutum, fixum in ligno. Deinde accipe filum, et liga cum eo uirgam sub lapide ut non redeat ad uesicam. Deinde intromitte ferrum perforans in uirgam cum facilitate, donec perueniat Perforatorium ad ipsum lapidem: et reuolue Perforatorium manu tua in ipso lapide paulatim: et coneris perforationem eius, donec facias ipsum penetrare a parte altera. Urina namque absoluitur statim. Deinde preme manum tuam super illud quod remansit ex lapide ab exteriori parte uirgae. Ipse enim frangitur, et egreditur cum urina, et sanatur infirmus. Si autem non praeparatur tibi haec curatio, propter aliquid quod prohibet ab illo: tunc liga filum sub lapide, et filum aliud supra lapidem. Deinde seca super lapidem in ipsa uirga inter duas ligaturas. Deinde extrahe ipsum. Postea solue ligamentum, et mundifica sanguinem congelatum, qui fit in uulnere. Et non est necessarium ligamentum fili sub lapide, nisi ut non redeat ad uesicam: et ligamentum aliud desuper, nisi ut quando soluitur filum post egressionem lapidis, redeat cutis ad locum suum, et cooperiat uulnus: et propter illud necesse est tibi illud quando ligas filum superius, ut eleues cutem ad superiora, ut redeat apud complementum tuum, et cooperiat uulnus, sicut diximus.</p></div>
<div n="61" type="subchapter"><p type="head">¶ De extractione Lapidis mulierum. Caput LXI.</p> <p>Parum generatur Lapis in mulieribus. Si autem accidat alicui earum lapis, tunc difficilis est curatio, et prohibetur propter modos multos. Vnus eorum est: quod mulier fortasse est uirgo. Et secundus est, quia tu non inuenis mulierem quae detegat seipsam medico, quando est casta, aut ex habentibus maritos. Tertius est, quia tu non inuenis mulierem bene scientem hanc artem, praecipue operationem cum manu. Et quartus est longinquitas a loco lapidis: quare indiget sectione profunda, et in illo est timor. Quod si necessitas prouocat ad illud, tunc oportet ut accipias mulierem medicam, bene scientem: et parum inuenitur. Si uero priuaris ea, tunc quaere medicum castum, subtilem, et praesenta mulierem obstetricem bene doctam in re mulierum, aut mulierem quae in hac arte innuit partem artis: fac ergo eam praesentem, et praecipue ei, ut faciat totum quod praecipis ei ex inquisitione super lapidem. In primis quod est, ut aspiciat si mulier est uirgo: tunc oportet ut intromittat digitum in anum eius, et quaerat lapidem. Si ergo inuenit ipsum, coartet eum sub digito suo, et tunc praecipe obstetrici, ut intromittat digitum suum in uuluam infirmae, et inquirat super lapidem, postquam ponit manum suam sinistram super uesicam, et comprimit eam compressione bona. Si ergo inuenit lapidem, tunc oportet ut gradatim moueat eum ab orificio uesicae ad inferiora cum summa uirtutis suae, donec perueniat cum eo ad radicem coxae. Deinde secet super eum apud oppositionem medietatis uuluae apud radicem coxae, ex quacunque parte praeparatur ei, et sentit lapidem in illa parte: et digitus eius non remoueatur a lapide, coartans sub eo: et sit sectio parua in primis. Deinde intromittat radium super illam sectionem. Si ergo sentit lapidem, tunc addat in sectionem secundum quantitatem proportionatam quod lapis egreditur ab ea. Et scias, quod species lapidis sunt multae. Ex his enim est paruus, et magnus, lenis et asper, longus, et rotundus habens ramos. Scias ergo species eius, ut significetur tibi per hoc super illud quod uis. Si ergo uincit te sanguis, tunc adde in loco zegi tritum, et tene ipsum hora una, donec abscindatur sanguis. Deinde redi ad operationem tuam, donec egrediatur lapis: et fac, ut praepares tecum ex instrumentis, quae dixi in extractione lapidis in uiris, ut adiuueris per ea in operatione tua. Quod si uincit te fluxus sanguinis, et scis quod expulsio sanguinis est ex arteria quae incisa est: tunc pone puluerem super locum, et stringe eum cum puluillis strictura decenti: et non mutes illud: et dimitte lapidem, et non extrahas ipsum. Fortasse enim morietur mulier infirma. Deinde cura uulnus. Cum ergo sedatur acuitas sanguinis post dies, et putrefit locus, tune redi ad operationem tuam, donec egrediatur lapis.</p></div>
<div n="62" type="subchapter"><p type="head">¶ De sectione suiper Herniam aquosam. Caput LXII.</p> <p>Ramex aquosa non est, nisi aggregatio humiditatis in sifac albo, quod est sub cute testiculi continente ouum: et nominatur sifac. Et quandoque est in panniculo proprio sibi, quem praeparauit ei natura in parte oui, donec putetur: quod est ouum aliud, et est cutis testiculi inter sifac album, quod diximus: et non fit illud nisi raro. Et generatio quidem huius ramicis, est ex debilitate quae accidit testiculis: quare effunditur ad eos haec materia. Et quandoque accidit ex percussione super testiculos. Et haec humiditas est habens colores multos. Aut enim est color eius decliuis ad citrinitatem, aut est sanguineus rubeus, aut faeculentus, niger, aut est aquosus albus, et est illud quod est plus. Et signa quibus scitur ubi sit aggregatio aquae, sunt ista. Nam si est in sifac albo quod diximus, tunc apostema est rotundum ad longitudinem parumper sicut figura oui: et non apparet testiculus, quoniam humiditas continet eum ab omni parte. Et si est humiditas in panniculo proprio sibi, tunc apostema est rotundum cum parte oui, et propter hoc extimat homo quia est ouum aliud. Et si humiditas est inter cutem testiculorum et sifac album, tunc cadit sub sensu. Quando ergo uis cognitionem coloris humiditatis, tunc experire colorem humiditatis in apostemate cum Intromisso quadrato, cuius forma praecessit. Secundum illud ergo quod egreditur in uestigio Intromissi, iudica de illo quod est inter ipsum. Cum ergo uenimus ad curationem cum ferro, tunc oportet ut praecipias infirmo, ut phlebotometur si possibile est ei illud, et uides corpus eius plenum. Deinde resupinetur super dorsum suum super rem altam parum, et pone sub eo pannos multos. Deinde sede tu super sinistram eius, et praecipe ministro, ut sedeat a dextra eius, qui extendat uirgam eius ad unum duorum laterum cutis testiculorum, et ad partem mirach uentris. Deinde accipe spatumile latum, et seca cutem testiculorum ex medio per longitudinem, usque prope pectinem: et fiat sectio secundum rectitudinem aequedistantis lineae quae diuidit cutem testiculorum, donec perueniat ad sifac album comprehendens: et excoria ipsum et obserua, uel caue ex hoc, ut seces ipsum: et sit excoriatio tua qua ipsum excorias, ex parte quae suspenditur cum ouo plus: et subtiliter scrutare cum excoriatione secundum quantitatem quod tibi possibile est. Deinde perfora sifac plenum aqua perforatione ampla, et extrahe totam aquam. Deinde separa inter duo labia sectionis cum uncinis, et extende sifac ad superiora, et non tangas cutem testiculorum comprehendentem: et incide sifac qualitercunque est possibile tibi incidere ipsum, aut cum totalitate sua, aut frustatim, praecipue latus eius subtile. Nam si tu non exquisite perscrutaris, in incisione eius non fit securitas, quin aqua redeat. Si autem procedit ouum exterius a cute sua in hora operationis tuae: tunc quando compleueris sectionem sifac, reduc ipsum. Deinde aggrega duo labia cutis testiculorum cum sutura. Deinde cura ipsum sicut reliqua uulnera, donec sanetur. Quod si inuenis ouum corruptum ex nigredine alia, tunc oportet ut liges uasa, quae sunt suspensorium, timens fluxum sanguinis. Deinde abscinde testiculum cum suspensorio, et extrahe ouum: postea cura illud cum eo quod diximus. Si uero aqua est aggregata in duabus partibus, tunc scias quia sunt duae ramices: seca ergo partem aliam secundum quod fecisti in altera aequaliter. Et si aequatur tibi, ut sit operatio una, tunc fac: deinde absterge sanguinem. Et intromitte in sectiones lanam submersam in oleo, aut in oleo rosato: et pone deforis lanam aliam quam submersisti in uino et oleo, et expande eam super duos testiculos, et mirach uentris: et pone desuper pannos duplicatos, et sunt puluilli: et liga eos desuper cum ligamento, quod est habens sex secundum hanc formam. Deinde sumantur duo panni, et suantur, et impleantur la na carminata, secundum hanc similitudinem: et fiant extremitates quibus premitur ex coto, aut lana humida: et aggregentur cum strictura in lumbari bracharum: et una extremitatum accipiat super anum usque ad dorsum, et secunda accipiat ad partem pectinis: et duae extremitates super duas coxas inferius, et duae extremitates aliae super duo inguina, et aggregetur strictura tota in lumbari bracharum. Et, quandoque artificialiter medicatur haec ramex cum cauterio loco sectionis cum ferro: et est, ut accipias cauterium cultellare subtile, et seces cum eo cutem testiculorum: et est ignitum, secundum quod narrauimus: donec quando detegitur sifac album continens aquam: tunc accipe cauterium, secundum hanc formam. Assimilatur literae graecae. Deinde perfora cum eo illud sifac, et est ignitum, donec egrediatur humiditas tota. Deinde extende sifac cum uncinis, et excoria cum cauterio subtili ignito, et incide ipsum secundum quod possibile est tibi, donec eradices totum eius. Et caue ex ouo, ne tangat ipsum ignis. Et scias, quod haec operatio est saluior, et longinquior a fluxu sanguinis, et melior quam operatio cum sectione. Si uero contrarietatem tibi facit in hora sectionis, aut in hora cauterii apostema calidum, aut fluxus sanguinis, aut aliquid aliud: tunc oportet ut cures quod contrarietatem tibi facit ex illo cum curatione quae conuenit ei, secundum quod praemissum est. Si autem infirmus est timidus, et non expectat super hanc operationem, propter horribilitatem suam: tunc administra perforationem secundum quod ego narro illud: et est. Quando certificatur tibi apud te per illud quod diximus de significationibus, quod ramex est aquosa: tunc oportet quod facias sedere infirmum super sedem eleuatam. Deinde perfora apostema in inferiori parte sui cum spatumili lato: et pone perforationem secundum longitudinem corporis, et sit apertio ampla, donec currat aqua tota. Deinde pone super locum cotum, et liga ipsum, et dimitte ipsum ut currat residuum aquae: deinde cura ipsum, donec sanetur uulnus. Si autem contrarietas sit egressioni aquae in hora qua perforas ipsam: et non sit illud nisi propterea, quia panniculus albus contrarietatem facit in orificio uulneris, et prohibet exitum aquae: tunc oportet ut intromittas pennam in uulnus, aut instrumentum cum quo extrahitur aqua hydropicorum, cuius forma praecessit: aut adde in operatione uulneris parumper. Et scias, quod aqua redit, et aggregatur post sex menses, aut circiter eos. Cum ergo aggregatur, tunc pertoretur secundum eundem modum, et pertransibit infirmus dies suos.</p></div>
<div n="63" type="subchapter"><p type="head">¶ De cura Ramicis carnosae. Caput LXIII.</p> <p>Scias, quod in sectione super hanc Ramicem, est ex timore perducente ad perniciem in pluribus dispositionibus. Quapropter uidetur mihi eius dimissio saluari ex ea. Et ego sum rememorans operationem in ea, et species apostematis. Dico ergo, quod accidunt apostemata multa in corporibus, ex quibus componuntur testiculi: et fit illud ex caussis multis, scilicet. Aut ex superfluitate acuta, uel acri, quae effunditur ad testiculos. Aut ex percussione. Et est color apostematis secundum colorem corporis, et non inuenitur ei dolor: et est apostema graue. Et fortasse est apostema lapideum, cuius color est fuscus, et non est sensus ei. Et quandoque fit ex nodatione arteriarum, et inflatione earum: sicut iam praecessit eius rememoratio: aut ex inflatione uenarum. Quod ergo est ex eis ex inflatione arteriarum, cognoscitur per dispositionem apostematis, quando comprimis ipsum digitis tuis. Et non oportet ut tangas ipsum prorsus. Illud uero quod fit ex inflatione uenarum, non dispergitur ex eo aliquid apud compressionem cum digitis. Et iam possibile est, quod super hanc speciem fiat sectio, et super reliquas carnes: et est, ut seces cutem testiculorum. Deinde extende ouum ad sursum, et extrahe ipsum cum sifach albo: et libera suspensorium ex uasis, et liga uasa: et incide suspensorium postquam tu liberas ipsum ab omni parte ex partibus oui. Si ergo ouum consolidatum est cum illis carnibus natis, tunc oportet ut attrahas ouum, et incidas ipsum. Et si adhaerentia est inter aliquid ex siphaket, aut in eo quod est inter uasa: tunc oportet ut liberes totam illam adhaerentiam, et incidas eam incisione rotunda. Si autem est natiuitas carnis in loco adhaerentiae quae est retro: tunc oportet ut incidas totum eius, et extrahas ouum, sicut diximus. Cum ergo completur operatio tua, tnnc imple uulnus in lana infusa in oleo rosato, et uino: deinde cura ipsum cum reliqua curatione, donec sanetur.</p></div>
<div n="64" type="subchapter"><p type="head">¶ De cura Ramicis, quae est cum Vite. Caput LXIIII.</p> <p>Uitis est apostema inuolutum quadam inuolutione, simile botro, cum mollificatione testiculorum: et fit difficilis super infirmum motus et exercitium, et deambulatio. Et in curatione huius aegritudinis est ex timore, propter illud cuius praecessit rememoratio. Verum oportet, ut dicamus operationem in ea secundum quod fecerunt primi. Dico ergo, quod oportet ut facias sedere infirmum super sedem eleuatam. Deinde impelle suspensorium testiculorum ad inferiora. Deinde tene cutem testiculorum cum digitis tuis, cum uasis quae sunt propinqua uirgae: et teneat ea minister alius, et extendat ea extensione uehementi. Deinde incide cum spatumili lato acuto sectione transuersa in directo uasorum, donec detegantur uasa. Deinde excoria ab omni parte, sicut diximus tibi in extractione Arteriarum quae sunt in timporibus. Postea fige in eis acum in qua sit filum duplum, et liga ipsum in primo locorum quibus accidunt Vites: et liga ipsum iterum in ultimo eorum. Deinde seca ea in media sectione recta secundum longitudinem corporis, et extrahe quod aggregatur ex humiditatibus faeculentis corruptis. Deinde cura uulnus cum curatione reliquorum uulnerum, in quibus uis generari saniem, ut cadant uasa quae nutriunt unum testiculorum. Non est enim malum per illud. Si autem accidat Vitis omnibus uasis, tunc oportet ut extrahantur propter hoc testiculi cum uasis: ut non priuetur ouum nutrimento, propter incisionem, et tabescat, uel arescat, et non sit iuuamentum cum eis.</p></div>
<div n="65" type="subchapter"><p type="head">¶ De cura Ramicis intestinalis. Caput LXV.</p> <p>Euentus huius Ramicis est ex sectione, quae accidit in sifach extenso super uentrem in parte inguinum ex mirach uentris. Quare descendunt intestina ex illa Ruptura ad unum testiculorum. Et haec Ruptura est aut ex sifach, aut extensione eius. Et accidunt istae duae species ex caussis multis. Aut ex percussione. Aut saltu. Aut clamore. Aut eleuatione rei grauis, et similibus. Et signum, quando est ex extensione sifach. Est quod accidit paulatim in tempore longo, et non accidit subito: et est apostema aequale uersus profundum: propterea, quod sifach comprimit intestinum. Et signum eius quando est ex sectione sifach, quia facit accidere ex principio sui dolorem uehementem subito: et est apostema diuersum, apparens sub cute propinque: et illud est propter exitum intestini, et cursus eius ad exteriora sifach. Et quandoque egreditur cum intestino zirbum: et nominatur haec Ramex intestinalis, et zirbia: et quandoque fit cum uentositate. Et quandoque currit in intestinum stercus, et retinetur illic: et est cum eo pernicies infirmi: quoniam facit accidere dolorem prauum, et praecipue quando premitur. Et in curatione specierum aegritudinis huius cum ferro est timor: quare oportet ut caueatur casus in ea. Et modus operationis est, ut praecipias infirmo, ut reducat intestinum manu sua ad interiora concauitatis suae, si obedit reditui. Deinde resupinetur super collum suum inter manus tuas: et eleua crura eius. Deinde extende cutem quae sequitur cutem ad superiora, et seca cutem testiculorum totam per longitudinem. Deinde fige in duobus labiis sectionis uncinos, secundum quod indiges ad aperiendum sectionem cum eis: et sectio sit secundum quantitatem, quod sit possibile, ut egrediatur ex ea ouum. Deinde excoria siphak, et quae sunt sub cute testiculorum, donec quando detegitur sifach album, durum ab omni parte: tunc intromitte digitum tuum indicem in eo quod sequitur testiculum, in eo quod est inter siphach album, quod est sub cute oui, et inter sifach secundum, et absolue cum eo adhaerentiam quae est in posteriori parte oui. Deinde moue cum manu dextra ad interiora cutem testiculorum: et cum hoc extende sifach album ad sursum, cum manu sinistra: et eleua ouum cum sifach ad partem sectionis: et praecipe ministro, ut extendat ouum ad sursum: et tu solue adhaerentiam, quae est retro solutione completa. Et quaere digitis tuis, ut non sit aliquid illic ex intestino inuoluto in sifach albo duro. Si autem inuenis ex eo aliquid: tunc impelle ipsum ad uentrem inferius. Deinde accipe acum, in qua sit filum grossum, factum licinium ex decem filis: et intromitte ipsam apud postremum sifach, id est, tunicae, quod est sub cute testiculorum quae sequitur sectionem: deinde incide extremitates quae eminent ex filo, donec sint quatuor fila. Deinde compone quaedam eorum super quaedam cum figura quae sit in modo crucis: et liga cum eis alsifach, de quo diximus, quia est sub cute testiculorum ligamento uehementi, donec non possit aliquod ex uasis, quae nutriunt eos mittere ad eos aliquid: ut non accidat inde apostema calidum. Et pone iterum ligamentum secundum extra ligamentum primum, longinquum ab eo minus duobus digitis. Et post ista duo ligamenta dimitte ex sifach, quod est sub cute testiculorum, quantitatem magnitudinis digiti: et incide reliquum totum secundum rotunditatem, et aufer ex eo ouum. Deinde seca in inferiori parte cutis testiculorum sectione, ex qua currit sanguis, et sanies: sicut narrauimus in eo quod praemissum est. Deinde administra lanam submersam in oleo, et pone in uulnus: et administra ligamentum quod narrauimus. Et quandoque cauterizatur sifach album quod diximus, post incisionem eius timendo de fluxu sanguinis. Multotiens enim accidit illud. Et dimitte ligamentum, donec cadat per se. Si autem tardatur casus eius, tunc embrocetur cum aqua calida: et pone super ipsum illud quod diximus, donec cadat. Deinde cura uulnus cum reliqua curatione uulnerum, donec curetur.</p></div>
<div n="66" type="subchapter"><p type="head">¶ De Ramice uentosa. Caput LXVI.</p> <p>IN Hac Ramice non uidi aliquem qui ausus fuerit super curationem eius cum ferro. Et primi quidem dixerunt, quod fit sicut narrauimus in Ramice quae est cum Vite. Quod est, ut liges uasa post sectionem super ea cum facilitate inferius: deinde seca in medio, et cura postremo cum eo quod aperit ipsum, donec cadant uasa: et cura uulnus, secundum quod diximus, donec sanetur.</p></div>
<div n="67" type="subchapter"><p type="head">¶ De disruptione quae fit in inguinibus. Caput LXVII.</p> <p>Quando accidit Ruptura in inguinibus, sicut diximus, et eminet locus, et non descendit ad testiculos aliquid ex intestinis: et si descendit, est illud parum, et redit in omnibus horis: uerum si prolongatur cum ea tempus, additur fissura in sifach, donec descendunt intestina in sifach. Et accidit illud ex extensione sifach, quod est in inguinibus, sicut diximus. Quod est, quia extenditur sifach: deinde mollificatur, et apostematur locus, et eminet. Et cura eius est cum cauterio, sicut praecessit eius narratio. Et quandoque curatur cum ferro, secundum hunc modum: et est, ut iaceat infirmus super dorsum suum inter manus tuas. Deinde seca locum Rupturae apostematum et eminentem, sectione per latitudinem, secundum quantitatem trium digitorum. Deinde stringe alsifak et, quae sunt sub cute, donec quando detegitur sifach album, quod est sub cute quae sequitur ipsum. Tunc accipe radium, et pone ipsum super locum eminentem ex sifach, et preme ipsum ad profundum uentris. Deinde sue duo loca eminentia super extremitatem radii ex sifach, et annecte cum sutura unum eorum cum altero: deinde extrahe extremitatem radii. Et non incidas alsifach omnino, neque tendas ouum, neque aliud, sicut feci te scire in curatione ramicis intestinalis. Deinde cura illud curatione uulnerum. Cum ergo incidis fila, mundifica illud, et restaura uulnus, donec consolidetur. Sisach enim contrahitur, et non additur eminentia Rupturae. Et cauterium est melius in hoc loco: quoniam est propinquius ad salutem.</p></div>
<div n="68" type="subchapter"><p type="head">¶ De mollificatione cutis testiculorum. Caput LXVIII.</p> <p>Multotiens mollificatur cutis testiculorum in quibusdam hominibus, propter quod mollificantur carnes quae sunt inter ea, et foedatur aspectus eius. Ergo necesse est ei qui rogatur in curatione eius, ut faciat iacere infirmum super dorsum suum, et incidat totam cutem quae mollificata est super cutem naturalem. Deinde aggreget duo labia cum sutura: et si uis, sue in primis superfluitatem cutis mollificatae tribus suturis, aut quatuor, et firma suturam. Deinde incide inter sututuras. Deinde cura curatione reliquorum uulnerum, usquequo sanetur, et cadant fila.</p></div>
<div n="69" type="subchapter"><p type="head">¶ De Castratione. Caput LXIX.</p> <p>Scias, quod Castratio in lege nostra excommunicata est: et propter illud liceret mihi, ut non rememorarer eius in libro meo isto: et non est necessaria rememoratio eius, nisi propter duos modos. Quorum unus est, ut sit illud in scientia medici quando interrogatur de ea: et ut sciat curationem eius cui accidit. Et modus alter est, quod nos multotiens indigemus castratione quorundam animalium, propter iuuamenta nostra per illud, sicut arietum, hyrcorum, et gattorum, et similium ex animalibus. Dico ergo, quod Castratio fit secundum duos modos. Aut per attritionem. Aut per fissuram, et sectionem. In illa autem quae fit per attritionem, uia operationis est: quod nos faciamus sedere animal in aqua calida, donec mollificentur testiculi eius, et leniantur, et pendeant: deinde attere eos manu tua, donec resoluantur et non appareant sub tactu. In castratione autem per fissuram et sectionem, oportet ut teneas animal, et premas cutem testiculorum eius cum manu sinistra. Deinde liga suspensorium, et seca super omne ouum sectione una, donec quando procedunt duo oua: tunc incide ea postquam excoriaueris utrumque, et non dimittas super ea ex sifaket aliquid praeter sifac subtile, quod est super uasa. Et iste modus castrationis est melior eo qui fit per attritonem: quoniam attritio fortasse relinquit aliquid ex testiculis, quare desiderat animal coitum. Deinde cura uulnus, donec sanetur.</p></div>
<div n="70" type="subchapter"><p type="head">¶ De cura Hermafroditae duorum modorum. Caput LXX.</p> <p>Hermafrodita ex uiris est secundum duos modos. Vnus eorum est, quia apparet in eo quod sequitur spacium, aut in cute testiculorum, in eo quod est inter duos testiculos, figura quasi uulua mulieris, in qua sunt pili: et quandoque currit urina ex eo quod est in cute testiculorum. In mulieribus autem est species una, et est uulua mulieris super pectinem sicut testiculi uiri parui omnino, eminentes ad exteriora: quorum unus est sicut priapus uiri, et duo sicut duo testiculi. Et curatio trium specierum, duarum ex uiris, et speciei unius ex mulieribus, est: quia oportet ut incidas carnes additas, donec effugiat impressio earum. Deinde cura eas curatione reliquorum uulnerum. In specie autem secunda uirorum, ex qua egreditur urina, quae est in cute testiculorum, non est operatio, neque est eius curatio omnino.</p></div>
<div n="71" type="subchapter"><p type="head">¶ De incisione Tentiginis, et carnis eminentis in uuluis mulierum. Caput LXXI.</p> <p>Tentigo fortasse additur super rem naturalem, donec foedatur et turpis fit aspectus eius: et quandoque magnificatur in quibusdam mulieribus adeo, donec expanditur sicut in uiris, et peruenit usque ad coitum. Oportet ergo ut teneas superfluitatem Tentiginis manu, aut cum uncino, et incidas: et non ultimes in incisione, praecipue in profundo radicis: ut non accidat fluxus sanguinis. Deinde cura ipsam curatione uulnerum, donec sanetur. Caro autem orta, est caro quae nascitur in orificio matricis, donec impleat ipsum: et fortasse egreditur ad exteriora secundum similitudinem caudae: et propter illud quidam primi nominant aegritudinem caudatam. Oportet ergo ut incidamus eam sicut incidimus Tentiginem, et curemus eam, donec sanetur.</p></div>
<div n="72" type="subchapter"><p type="head">¶ De cura Alratica, quae est uulua mulieris non perforata. Caput LXXII.</p> <p>Alratica est, ut sit uulua mulieris non perforata, aut sit foramen paruum. Et est aut naturalis, aut accidentalis. Accidentalis est ex aegritudine quae praecessit: et ipsa quidem fit aut ex carne nata addita, aut sifach subtili, aut spisso: et fit aut in profundo matricis, aut in lateribus eius, aut in superiore ipsius, aut inferiori eius: et prohibet a coitu et impregnatione, et partu, et fortasse prohibet menstrua. Et cognitio illius fit per aspectum obstetricis, si opilatio est apparens propinqua. Si autem non est apparens, tunc quaere eam digitis tuis, aut cum radio. Si autem opilatio est ex sifach subtili, et est propinqua duobus labiis: tunc propera, et disrumpe ipsam. Et est, ut ponas super duo labia puluillos. Deinde pone indices tuos duarum manuum simul, et mulier sit super dorsum suum expansis cruribus suis. Deinde extende duo labia cum fortitudine, donec disrumpatur sifach subtile, et aperiatur opilatio. Deinde accipe lanam, et imbibe eam in oleo, et pone ipsam super locum: et coeat mulier omni die, ut non consolidetur locus uice alia. Si autem sifach est grossum, spissum: tunc oportet ut seces ipsum cum spatumili lato simili folio myrti. Si autem opilatio est ex carne nata, tunc suspende eam cum uncinis, et incide eam: et sint tecum medicinae quae fluxum sedant sanguinis absque mordicatione, sicut acacia, et sanguis draconis, et thus aggregatum cum albugine oui. Deinde administra cannulam ex plumbo amplam, ut non consolidetur uulnus uelociter, teneat eam diebus aliquot: et administra licinium ex lino sicco, deinde curetur reliqua curatione, donec sanetur. Et quandoque nasciur in matrice natiuitas carnium aliarum: oportet ergo ut incidantur secundum hunc modum: dum non est apostema cancerosum apostemati enim canceroso quod est in matrice, non fiat contrarietas cum ferro omnino.</p></div>
<div n="73" type="subchapter"><p type="head">¶ De cura hemorroidarum, Athehelil, et Bothor rubeae in uuluis mulierum. Caput LXXIII.</p> <p>Hemorroides quidem sunt apertio orificiorum uenarum, donec currit ex eis sanguis multus assidue. Cum ergo antiquantur hemorroides, fiunt thelil: et iam dixi in diuisione species earum, et signa ipsarum: et dicam hic quae ex eis recipiunt curationem, et quae non. Dico ergo, quod hemorroides quae sunt in orificio matricis, et non apparent sensui: tunc non est ei curatio cum ferro. Quae autem ex eis sunt in orificio matricis super quas cadit sensus, sunt quae curantur. Oportet ergo ut intromittas mulierem in domum frigidam. Deinde extende athehelil cum forficibus, aut cum panno aspero, et incide eas ex radicibus suis. Deinde pulueriza super eas apud fluxum sanguinis ex uno puluerum incisiuorum absque mordificatione: sicut acacia, et sanguis draconis, et thus, et similia eis. Deinde impellat pedes eius ad parietem hora una. Postea depone eam in aquam frigidam. Quod si perseuerat fluxus sanguinis: tunc fac eam sedere in decoctione sumach, et corticum granatorum, et gallarum, et similium. Deinde accipe farinam hordei, et confice eam cum melle et aceto, et fac emplastrum cum eo super dorsum eius. Si ergo abscinditur sanguis cum eo, bonum est: et si non, fac adhaerere dorso uentosas, et mammillis, absque scarificatione. Deinde accipe lanam, et submerge in succo tarathit, aut succo arnoglossae, aut succo ramorum alaulat, id est, aglanter, uino pontico, et fac adhaerere loeo. Cum ergo quiescit apostema, tunc cura locum cum unguentis, donec sanetur. Albarth uero rubeum est simile capitibus alhaasse, et est asperi aspectus. Oportet ergo ut incidas quod apparet ex eo, secundum quod dixi in thelil aequaliter: et cura ipsum, donec sanetur.</p></div>
<div n="74" type="subchapter"><p type="head">¶ De perforatione Exiturae quae accidit in matrice. Caput LXXIIII.</p> <p>Accidunt in matrice species multae apostematum, sicut cancer, et apostema lapideum, et ulcera, et adubelati, et alekilati, id est, herpes, aestiomemus, et fistulae, et hemorroides, et ragadiae, et thelil, et apostema calidum. Et ego quidem iam dixi omnes has aegritudines et species earum, et signa ipsarum, et earum curationes in diuisione: necesse est ut dicam in hoc tractatu apostema calidum quod accidit in matrice, quando est ex apostematibus quae colligunt saniem, et uis scire qualiter fit eius apertio cum ferro. Oportet ergo ut consideres. Tunc si dolor apostematis in incaeptione sua est acutus cum percussione sua, et flamma, et febre: et uides ipsum rubere: si cadit super ipsum sensus, tunc non properes cum perforatione eius: et cura ipsum cum eo eo quod iuuat super maturationem, donec quando quiescat acuitas accidentium. Tunc oportet ut facias sedere mulierem super sedem quae labeat duo sedilia, et reclinetur, uel appodietur super dorsum suum, et aggreget pedes suos ad partem inferiorem uentris: et sint coxae eius expansae, et ponat brachia sua sub genibus suis, et liget utraque ligamento conueniente ad illud. Deinde sedeat obstetrix a latere dextro, et administra instrumentum quo aperitur orificium matricis. Cuius forma uenit in eis quae sunt post. Et oportet quando uis administrare hoc instrumentum, ut figas cum Radio profundum matricis mulieris: ut non sit illud quod ingreditur ex instrumento plus, quam profundum matricis, et laedat infirmam. Si autem fuerit instrumentum magis quam profundum, tunc oportet ut ponas puluillos super tecturam profundi matricis: ut prohibeatur introitus instrumenti totius in profundum matricis: et oportet ut ponat uertiginem, quae currit in instrumento, ex latere superiore: et ut teneat instrumentum, et ut reuoluat minister uertiginem, donec aperiatur profundum matricis. Cum ergo apparet Exitura, et tangitur manu, et est lenis et mollis: tunc oportet ut seces ipsam apud caput suum cum spatumili lato. Cum ergo euacuatur sanies, tunc oportet ut ponas in uulnus licinium submersum in oleo rosaceo: aut oleo uiridi, in quo sit quaedam stipticitas: et pone licinium, et extrahe sectionem in profundo matricis. Et pone exterius super matricem, et super pectinem lanam mundam submersam in aqua, in qua bullitae sunt maluae. Deinde curetur post duos dies cum unguento quod conuenit ad illud, donec sanetur. Et quandoque abluitur matrix et uulnus, ita quod clisterizatur cum aqua et melle: deinde cum aqua in qua bullita est radix lilii, aut aristolochia longa: deinde redeat ad unguentum. Quod si uulnus absconditum fuerit interius in matrice, tunc oportet ut prohibearis ex curatione eius cum ferro, imo cura ipsum cum eo quod diximus in diuisione.</p></div>
<div n="75" type="subchapter"><p type="head">¶ Doctrinae Obstetricum, qualiter medicentur embriones uiui, secundum figuram non naturalem egressi. Caput <choice><corr>Lxxu</corr></choice>.</p> <p>Necesse est Obstetrici, ut cognoscat in primis figuram partus naturalis. Ex signis ergo eius est, quod quando uides mulierem comprimi ad inferiora, et desiderat odorare aerem, et alleuiatur super eam quod super ipsam est de partu, et festinat exitus embrionis: tunc scias quod iste partus est secundum figuram naturalem, et est exitus eius super caput suum, et secundina cum eo: aut suspensa, uel pendens ex umbilico. Cum ergo uides haec signa, tunc oportet ut comprimatur uenter eius, ut descendat embrio uelociter. Nam quando descendit super caput suum, descendit secundina cum eo, et mundatur ex illis superfluitatibus mundificatione bona. Qui autem est praeter hunc partum, est innaturalis, illaudabilis. Quoniam quandoque egreditur foetus super pedes suos, et egreditur corpus eius ante caput ipsius, et pedes eius, et manus eius una, aut pes eius unus: aut egreditur caput eius et manus eius: aut egreditur uentrinus: et fortasse conuertitur super collum suum, et similia ex figuris illaudabilibus. Necesse est ergo Obstetrici, ut sit prudens, subtilis in istis rebus omnibus, et caueat sibi ab errore et decaeptione: et ego sum ostendens omnem figuram ex eis, et qualiter est ingenium in ea, et significetur per illud, et stetur super ipsum. Quando egreditur foetus super caput suum egressione sua naturali, et uehemens fit illud super mulierem, et difficilis fit ei partus, et uides uirtutem eius iam debilitatam: tunc fac eam sedere super sedem, aut mulieres teneant eam: et uapora uuluam eius cum foenugraeco decocto, et cum oleis humidis. Deinde intromittat Obstetrix inter digitos suos Spatumile paruum, et findat cum eo secundinam, et secet eam ungue suo, donec currat quod est in ea ex humiditate: et preme uentrem mulieris, donec descendat foetus. Si autem non descendit, tunc oportet ut clisterizetur mulier ex mucillagine foenugraeci, cum oleo sisamino. Deinde praecipe ei post clistere, ut comprimatur: et fac eam sternutare cum condisi, et tene os eius et nasum ipsius hora una. Foetus enim egredietur statim. Quod si egrediantur duae manus foetus in primis, iunc oportet ut reducas eas cum facilitate paulatim. Si autem non obedit in introitu, tunc pone mulierem super sedem, et eleua pedes eius sursum: deinde concute sedem super terram: et mulier teneatur, ut non cadat apud concussionem. Si ergo non egrediuntur manus, et moritur foetus: tunc incide eas, et extrahe residuum foetus: et liga manum eius cum panno, et extrahe ipsum cum aequalitate: nam ipse egredietur.</p>
<div><p type="head">¶ Exitus embrionis super pedes suo.</p> <p>Quando egreditur foetus super pedes suos, tunc oportet ut impellat eos sursum: deinde conuertat foetum paulatim: postea aequet ipsum. Deinde accipiat unum pedum eius, et extendat eum paulatim. Cum ergo egrediuntur usque ad coxas, tunc praecipe ei, ut comprimatur, et fac eam sternutare cum condisi: egredietur enim, si Deus uoluerit. Et si non egreditur cum eo quod narrauimus, tunc reduc foetum paulatim, donec ponas eum secundum figuram naturalem. Nam ipse egredietur tunc egressu facili. Quod si prohibeatur cum eo toto quod narrauimus: tunc accipe ex mucillagine alteae, et oleo sisamino, et gummi soluto: et percute totum in mortario percussione bona: deinde line cum eo uuluam mulieris, et inferius uentris eius. Deinde fac eam sedere in aqua tepida, donec consequatur hypocundria. Cum ergo uides quod iam calefacta sunt inferiora eius, tunc fac ei sief de myrrha: et suppone ipsum. Quando ergo tenet sief hora una, tunc fac eam sedere super sedem. Deinde fac eam sternutare: et stringe ipsius os et nasum: et preme inferiorem partem uentris compressione facili. Nam foeus egredietur statim.</p></div>
<div><p type="head">¶ Exitus foetus super genua et manus.</p> <p>Quando egreditur secundum hanc formam, tunc ingeniet in intromittendo manus suas paulatim. Deinde resupinetur mulier super collum suum, et pendeant pedes eius ad inferiora: et ipsa sit iacens super lectum, et complicet manus suas. Deinde preme supra uentrem eius paulatim. Deinde extrahe quod est sub pedibus eius ex puluinaribus, donec sit praeparata in inferiori parte. Quod si non egreditur foetus, tunc accipe pedes eius, et moue eos motu uehementi. Deinde preme quod est supra hypocundria paulatim, donec ascendat foetus ad superiora. Deinde intromittat manus suas, et aequet foetum paulatim: et praecipe mulieri, ut comprimatur, donec egrediatur foetus.</p></div>
<div><p type="head">¶ Exitus foetus latitudinaliter pendens ex manibus.</p> <p>Ingenietur in reductione manus eius. Si autem non potest reducere eam, tunc eleua mulierem, et fac eam ambulare. Si uero ambulare non potest, tunc fac eam iacere super lectum: et concute crura eius concussione uehementi. Deinde administra linimentum quod praeparasti ex mucillaginibus. Quod si accipit eam partus, tunc fac eam sedere super sedem. Deinde stude in reductione manus, et aequa foetum secundum figuram naturalem: et fac sternutare mulierem, et praecipe ei, ut comprimat se, donec egrediatur.</p></div>
<div><p type="head">¶ Exitus foetus super collum suum, expansis manibus, et est facies eius ad dorsum matris suae.</p> <p>Oportet ut teneat Obstetrix manum foetus, deinde reuoluat eum paulatim, et aequet eum cum facilitate. Cum ergo aequatur, tunc pone super uuluam eius quod narrauimus ex oleo et mucillaginibus. Deinde praecipe ei, ut moueatur paulatim. Cum ergo feceris illud, tunc fac eam sedere super sedem, et praecipe ei ut inclinetur ad latus dextrum. Deinde praecipe ei, ut comprimatur: et fac eam sternutare cum condisi.</p></div>
<div><p type="head">¶ Exitus foetus praeparati super latus.</p> <p>Quando descendit ad orificium matricis secundum hunc modum cum secundina, tunc scinde secundinam cum ungue tuo, donec euacuetur ex humiditate. Si ergo suspenditur super faciem foetus, et collum eius, tunc incide eam ex umbilico: ut non retineatur, et moriatur. Deinde impelle foetum ad interiora, donec ponas eam secundum quod oportet: et praecipe mulieri, ut comprimat se aliquotiens: ipse enim egredietur exitu leui.</p></div>
<div><p type="head">¶ Exitus Geminorum, aut foetuum multorum.</p> <p>Scias, quod Gemini multotiens nascuntur: et quandoque nascuntur tres, et quatuor. Verumtamen illud extraneum est, et raro contingit. Quinque uero est res extra naturam, et non uiuunt penitus: et continet eos, quamuis multiplicentur, secundina una: et separantur per sifach, distinguens inter eos ligatum in umbilico cuiusque eorum. Et quandoque egrediuntur sicut egreditur foetus unus exitu naturali, facili: et egrediuntur exitu illaudabili, sicut narrauimus. Quod si difficiles fuerint quidam eorum apud partum, et perueniunt ad illud quod diximus ex figuris innaturalibus, tunc cura eos sicut narrauimus: et sit ob stetrix subtilis, et faciat quod facit cum facilitate et tarditate, et ingenietur secundum omnem figuram cum eo quod praeparatur ei ex ingenio ducente ad salutem.</p></div>
<div><p type="head">¶ Rememoratio eius quod formatur in matrice ex embrionibus, et abortiuntur.</p> <p>Quandoque formatur in matrice unus, et duo, et tres, et quatuor, et quinque, et sex, et septem, et plures decem: et iam uerificatum est apud me, quod mulier abortiendo emisit septem, et alia quindecim, omnes formatos. Quod factum est mensuratione gloriosi sapientis. Hoc ergo totum oportet ut sit in scientia Obstetricis. Fortasse enim perueniet ad eam simile illius: opponat ergo ei cum illo quod oportet</p></div></div>
<div n="76" type="subchapter"><p type="head">¶ De extractione foetus mortui. Caput LXXVI.</p> <p>Quando curas foetum mortuum cum eo quod dixi in diuisione ex medicatione, et non egreditur, et cogeris uti operatione cum manu, tunc oportet ut consideres. Si ergo mulier est sanae uirtutis, et non est cum aliquo ex accidentibus, ex quibus timetur super eam perditio: tunc oportet ut resupinetur mulier super lectum, super dorsum suum, et sit caput eius inclinatum inferius, et crura eius eleuata: et ministra teneat eam a duabus partibus, aut ligetur ad lectum, ut non extrahatur corpus eius apud extractionem foetus. Deinde humecta os matricis ex oleis humidis cum mucillagine alteae, et foenugraeci, et seminis lini. Deinde inungat Obstetrix manum suam cum istis oleis et mucillaginibus: deinde intromittat eam in matricem cum facilitate. Deinde quaerat cum ea locum in quo figat uncinos ex foetu, et loca conuenientia ad illud. Considera ergo tunc, si foetus est praeparatus ut descendat super caput suum: tunc fige uncinos in oculos eius, aut in collo eius, aut in ore eius, aut in palato ipsius, aut sub barba eius, aut in furcula ipsius, aut in locis propinquis costis, et sub hypocundriis. Si autem descensus est super pedes eius, tunc in pectine, et costis eius mediis. Et oportet, ut teneat uncinum cum manu dextra: et ponat curuitatem eius in eo quod est inter digitos sinistrae manus: et intromittat cum manu cum facilitate, et figat uncinum in aliquo illorum locorum quae diximus, donec perueniat ad rem uacuam. Deinde figat in oppositione eius uncinum alium, aut tertium, si indiges: ut sit contractio aequalis, et non declinet ad partem. Deinde extendatur extensione aequali, et non sit extensio secundum rectitudinem tantum, imo moueatur ad omnem partem, ut alleuietur exitus eius: sicut fit cum dente apud eradicationem eius. Et oportet in eo quod est inter illud, ut mollificetur extensio. Quod si retineatur ex eo pars, tunc oportet ut inungat Obstetrix quosdam digitos cum oleo, et intromittat eos ex parte, ut reuoluat cum eis quod retinetur. Si ergo egreditur pars foetus, tunc permutentur uncini ad locum alium qui sit altior: fac hoc donec egrediatur foetus totus. Si ergo egreditur manus ante alia, et non est possibile reducere eam, propter coartationem eius: tunc oportet, ut inuoluatur super eam pannus. Deinde extrahe eam donec quando egreditur tota, incide eam aut in iunctura plantae, aut in cubito: et ita oportet ut facias in manu altera, et in duobus pedibus. Si autem caput foetus est magnum, aut accidit ei coartatio in exitu, aut est in capite eius aqua aggregata: tunc oportet ut intromittat inter digitos Spatumile spinosum, et findat cum eo caput, et extrahat aquam: aut disrumpat ipsum cum instrumento quod nominatur Almisdac: cuius forma uenit cum formis reliquorum instrumentorum in capitulo quod est post hoc. Similiter faciat si foetus est magni capitis natura, tunc oportet ut seces algengematu: aut extrahas ipsum cum misdach, sicut diximus. Deinde attrahas ossa cum forcipibus. Quod si egrediatur caput, et coartetur apud furculam: tunc findatur, donec effundatur humiditas quae est in pectore. Si autem non complicatur, neque obedit ad exitum: tunc incide caput frustatim, secundum quod possibile est tibi. Quod si inferius uentris est apostematum, aut est in eo hydropisis: tunc oportet ut perfores ipsum, donec currat humiditas ex eo. Si uero foetus est super pedes suos, tunc attractio eius est facilis, et directio eius ad os matricis est leuis. Si autem coartatur apud uentrem, aut pectus: tunc oportet ut extrahas ipsum cum panno quem inuoluisti super manum tuam: et findat uentrem, aut pectus, donec currat quod est in eis. Si autem auferuntur reliqua membra, et redit caput: tunc intromittat Obstetrix manum sinistram. Si ergo os matricis est apertum, tunc intromittat manum in profundum matricis, et quaerat cum ea caput, et attrahat ipsum cum digitis usque ad os matricis: deinde intromittat in eo uncinum unum, aut uncinos duos, et attrahat ipsum cum eo. Quod si os matricis coartatur, propter apostema calidum quod accidit ei: tunc non oportet ut laboretur super ipsum, imo oportet tunc administrare effusionem rerum humidarum, pinguium: et administra emplastra: et sedeat in aquis quae mollificant et humectant. Quod si foetus est super latus suum, tunc possibile est ut aequetur: tunc administretur quod diximus in foetu uiuo. Quod si non est possibile illud, tunc incidatur frustatim, et extrahatur. Et oportet ut non dimittas aliquid ex secundina intus omnino. Cum ergo compleueris operationem tuam, tunc administra quod diximus in apostematibus calidis quae accidunt in matricibus. Quod si accidat fluxus sanguinis, tunc descendat in aquis stipticis, et administra reliquam curationem. Et ego quidem iam uidi mulierem, in cuius uentre mortuus erat foetus: deinde impregnata est super ipsum uice alia, postea mortuus est foetus alius etiam. Accidit ergo ei post tempus longum apostema in umbilico suo, et inflatum est, donec apertum est: et coepit emittere pus. Vocatus sum ergo ad curationem eius, et medicatus sum ei tempore longo: et non consolidatum est uulnus. Posui ergo super ipsum ex quibusdam emplastris fortis attractionis: et exiuit ex loco os. Deinde praeterierunt ei dies aliquot, et exiuit os aliud. Miratus sum ergo inde, cum in uentre non sit os. Cogitaui ergo, quia erant ex ossibus foetus mortui. Inquisiui ergo uulnus, et extraxi ossa multa, muliere existente in melioribus dispositionibus suis: et iam uixit taliter tempore longo, et mittit ex loco pus parum. Et ego non firmaui hic hoc extraneum, nisi quoniam in eo est scientia, et adiutorium ad illud, quod administrat medicus artifex cum manu ex curatione.</p></div>
<div n="77" type="subchapter"><p type="head">¶ De formis Instrumentorum necessariorum in extractione foetus. Caput LXXVII.</p> <p>Hic inferius est forma Strictorii, quo aequantur libri, cui aequaliter sunt duae uertigines in duabus extremitatibus duorum lignorum. Verumtamen haec Vertigo oportet ut sit subtilior strictorio: et ut fiat, aut ex ebano, aut ex ligno bussi. Et sit latitudo omnis ligni quasi duo digiti: et margo cuiusque amborum est quasi digitus unus, et longitudo cuiusque eorum est palmus et medietas: et in medio duorum lignorum sunt duo additamenta ex genere eiusdem ligni, quae iam firmata sunt in utrisque, quorum longitudo est medietas palmi et plus parum: et latitudo utriusque est quasi duo digiti, aut plus parum. Et ista duo additamenta intromittuntur in os matricis, ut aperiatur cum eis quando tu reuoluis duas Vertigines. Forma Vertiginis qua aperitur matrix. Forma alia ad simile illius, subtilior, et leuior. Fiat ex ligno ebani, aut bussi, secundum similitudinem forcipum. Verumtamen in extremitate eius sint duo additamenta, sicut uides hic supra: et longitudo omnis additamenti ex eis est quasi palmus: et latitudo utriusque est, duo digiti. Cum ergo uis aperire matricem cum eo, tunc fac sedere mulierem super lectum, pendentibus pedibus eius, aperto quod est inter crura eius. Deinde intromitte ista duo additamenta coniuncta in matricem: et tu es tenens extremitatem instrumenti inferius inter coxas eius. Deinde aperi manum tuam cum instrumento, sicut facis cum forficibus, aequaliter secundum quantitatem quam uis ex apertione oris matricis, donec faciat Obstetrix quod uult. Forma Vertiginis alterius quam dixerunt antiqui Forma Impellentis quo impellitur foetus. Forma Almisdac, qua conteritur caput magnum: et assimilatur forcipi, cui sunt dentes in extremitate, sicut uides. Et quandoque fit oblungum, sicut forcipes secundum hanc formam, sicut uides, cui sunt dentes sicut dentes serrae, quo inciditur et conteritur. Forma Almisdac quo conteritur caput paruum. Forma Vncini habentis spinam unam. Forma Vncini habentis spinas duas. Forma forcipis cui sunt dentes serrae, cum quo conteritur caput foetus. Forma Spatumilis habentis duas extremitates ad abscindendum caput. Forma duorum Spatumilium etiam latorum. Ista instrumenta omnia exercentur, et quanto plus multiplicantur species eorum, et praeparata sunt apud artificem, est uelocior ad operationem suam, et altior apud homines, propter quantitatem suam. Non ergo despicies ex eis instrumentum, quin sit apud te praeparatum. Inexcusabilis est enim necessitas eorum.</p></div>
<div n="78" type="subchapter"><p type="head">¶ De extractione Secundinae. Caput LXXVIII.</p> <p>Quando retinetur Secundina apud partum, tunc oportet ut praecipias infirmae, ut retineat anhelitum suum. Deinde fac eam sternutare cum condisi: et stringe manum tuam super os eius, et nares ipsius. Si ergo egreditur per hoc, bonum est. Si non: tunc accipe ollam, et perfora in coopertorio foramen: et pone in ea herbas aperientes os matricis, sicut calamentum, rutam, et anetum, et camomillam, et sseham, et cassiam ligneam, et centauream: accipe omnes istas herbas, aut quasdam earum, et submerge eas cum aqua, et pone eas super ignem. Deinde pone embulam arundinis super foramen coopertorii ollae, et extremitatem aliam in os matricis: et teneat eam donec perueniat uapor ad concauitatem matricis. Deinde fac eam sternutare, sicut diximus. Secundina enim egredietur cum facilitate. Si autem remaneat post hanc curationem, et non egrediatur: tunc praecipe Obstetrici, ut submergat manum suam in oleo sisamino, aut mucillagine alteae. Deinde intromittat in uuluam, et quaerat cum ea Secundinam. Cum ergo inuenerit eam, tunc accipiat eam, et extendat ipsam paulatim. Si autem fuerit annexa in profundo matricis, tunc intromittat manum, secundum quod narrauimus, donec quando inuenerit Secundinam, et extrahat eam paulatim secundum rectitudinem, ut non cadat matrix apud attractionem uehementem: imo oportet, ut permutetur cum facilitate ad latera dextra et sinistra: deinde addatur in quantitatem attractionis. Ipsa enim obedit tunc, et seruatur, et euadit ab adhaerentia. Quod si os matricis est coartatum, sicut nos iam narrauimus: cura eam cum sternutatione, et ex medicatione ollae cum herbis. Si autem non egreditur cum omnibus quae narrauimus, tunc caue ne fatigeris super eam in iteratione extractionis. Verum oportet, ut quod egreditur ad os matricis ex ea, liges ad coxam mulieris. Deinde clisteriza eam cum unguento tetrapharmacon. Ipsum enim putrefaciet eam post dies, et dissoluetur, et egredietur. Verumtamen quando putrefit, eleuatur ex ea odor malus ad stomachum et caput, et laedit illud infirmam. Oportet ergo ut administrentur suffumigationes conuenientes ad illud. Quidam autem antiquorum iam experti sunt suffumigationem nasturtii, et ficuum siccarum. Forma instrumenti quo suffumigatur mulier apud retentionem Secundinae et menstruorum. Fiat ex uitro simile alcama, aut ex zere: et ponatur extremitas ampla super ignem: et suffumigatio sit posita super prunas: teneat eam, donec consumatur illa suffumigatio: et itera aliam.</p></div>
<div n="79" type="subchapter"><p type="head">¶ De curatione Ani non perforati. Caput LXXIX.</p> <p>Nascuntur multi puerorum, et Ani eorum sunt non perforati, quos iam opilauit sifac subtile. Oportet ergo, ut obstetrix perforet illud sifac digito suo: et si non, perforet ipsum cum Spatumili acuto: et caueat lacertum, ne tangat eum. Deinde pone super ipsum lanam infusam in uino et oleo. Deinde cura ipsum cum ungentis, donec sanetur. Si autem times quod opiletur, tunc pone in foramine cannulam de plumbo diebus multis, et auferatur quando puer uult egerere. Et iam accidit opilatio Ani etiam ex consolidatione uulneris, aut apostematis. Oportet ergo ut secetur illa consolidatio, deinde curetur cum eo quod diximus ex curatione et plumbo.</p></div>
<div n="80" type="subchapter"><p type="head">¶ De curatione Fistularum quae accidunt in inferiori parte. Caput LXXX.</p> <p>Fistulae quae accidunt in inferiori, sunt Nodatio, et Grossitudo quae accidunt prope anum deforis: aut in spacio unius partium: et est Fistula una, aut plures. Cum ergo antiquatur illa Nodatio, aperitur, et currit ex ea humiditas aquosa alba, aut pus subtile. Et quandoque sunt ex istis Fistulis penetrantes. Ergo penetrantes cognoscuntur per illud quod egreditur ex egestione, et uentositate, quando utitur infirmus egestione: et fortasse egreditur ex eis uermis. Et sunt ex eis Fistulae quando sunt in spacio penetrantes usque ad uesicam, et usque ad meatum uirgae. Et sunt ex eis penetrantes usque ad iuncturam coxae, et usque ad nodum caudae. Ex eo autem quo cognoscitur Fistula penetrans usque ad anum, etiam a non penetrante, est, ut intromittas digitum tuum indicem in anum: et intromittas tentam subtilem in Fistulam ex aere, aut ferro: quando non est tortuositas. Quod si in ea est tortuositas, tunc intromitte in eam tentam ex plumbo subtilem, aut pilum ex pilis equarum, donec sentias tentam, aut pilum in digito tuo. Quod si non sentis ipsam penitus, neque procedit ex foramine aliquid ex egestione, neque uentositas, neque uermis sicut dixi: tunc scias, quia est non penetrans: propera ergo ad curationem. Et quando Fistula est penetrans usque ad uesicam, aut ad meatum urinae: tunc significatio eius est exitus urinae ex ea, et prohibitio eius ab hoc ut consolidetur locus cum medicinis. Si uero est penetrans usque ad iuncturam coxae, aut ad os coxae: tunc signum eius est, quod perueniat tenta usque illuc, si non est in ea tortuositas usque ad os: et inuentio doloris in circumitu partis, et quod egreditur pus ex ea semper: et quod non ualeat in ea medicatio, neque consolidatur cum unguento. Et in istis Fistulis omnibus penetrantibus non est curatio omnino: et curatio earum est labor et uanitas ei, ex stultis medicis, super quem formatur. In illa autem quae non est penetrans, et non antiqua, speratur sanatio cum serro: secundum quod ego narro tibi, et ego iam probaui: et est, ut iaceat infirmus inter manus tuas super dorsum suum: et eleua crura eius usque supra coxas ipsius, et coxae eius sint inclinatae ad uentrem ipsius. Deinde intromittetentam plumbi, aut aeris, si est in Fistula tortuositas, donec scias ubi peruenit tenta. Si autem sentit eam infirmus circa anum, tunc oportet ut intromittas digitum tuum indicem in anum. Si ergo sentis in digito tuo tentam iam penetrasse per seipsam detectam, praeter quod sentias inter digitum tuum, et inter ipsum sifac, aut carnem: tunc ergo scias certe, quia est penetrans: non ergo labores in ea, quoniam non est eius sanatio, sicut diximus. Dixerunt tamen, quia sanatur in quibusdam hominibus caro, et ex medicatione qua ei speratur iuuamentum, est, ut ignias cauterium subtile secundum amplitudinem Fistulae, sicut praecessit, et intromittas ipsum ignitum in Fistulam, donec perueniat circa anum. Deinde itera illud bis, aut ter, donec scias, quia iam adustae sunt omnes illae carnes additae filtratae, quae sunt similes cannulae pennae auis. Deinde cura illud cum liciniis inuolutis in butyro, donec egrediantur illae carnes, quae adustae sunt: deinde cura illud cum unguentis generantibus carnem et consolidantibus. Si ergo sanatur, bonum est. Et si non, tunc non sanatur cum alia curatione unquam. Et si egreditur tenta, et non peruenerit usque ad digitum tuum, qui est in ano, et est inter ipsum et tentam uelamen spissum ex carne, aut sifac: et uides Fistulam in eo quod sequitur superficiem cutis, tunc seca cutem ab initio Fistulae, et tu uadis secando cum tenta quod est in fistula, donec perueniat secatio ubi peruenit tentae extremitas, et liberatur tenta et cadit. Deinde mundifica illas carnes filtratas, quae assimilantur cannulae pennae auis, ut non remaneat ex eis aliquid. Si autem uincit te sanguis, et soluit inter te et inter operationem tuam ut seces illas carnes: tunc melius quod fit, et uelocioris iuuamenti, cauterizare eam cum igne, aut cum medicina acuta. Quoniam cauterium cum igne aggregat habitudines bonas, adustionem illarum carnium additarum, et abscisionem sanguinis, et exiccationem humiditatum. Deinde cura illud cum liciniis inuolutis in butyro, aut caulibus tritis, donec locus emittat pus, et egrediantur illae carnes adustae in pus. Deinde cura tunc uulnus cum unguentis consolidatiuis, generantibus carnem duram: et sunt medicinae in quibus sunt stipticitas et exiccatio. Nam quando restaurantur, tunc iam sanatur: et non times iterationem. Si autem Fistula iam peruenit usque ad profundum ani, et elongatur a superfluitate corporis: tunc intromitte digitum tuum in anum, et inquire cum eo. Si ergo sentis tentam, et inter te, et inter eam est uelamen ex sifac, aut carne, et est propinqua penetrationi: tunc non est operatio in illo, nisi secundum uiam fiduciae et spei. Quod est, quia administratur in eo unus trium modorum: aut ut cauterizes ipsam, sicut diximus: aut seces eam, donec consequaris concauitatem eius, ut sit possibile tibi intromittere licinia, et curationem ex proximo. Et non procedas multum cum sectione, ut non incidas lacertum continentem anum, et accidat super infirmum exitus egestionis absque uoluntate. Deinde cura illud cum eo quod diximus. Fortasse enim sanabitur: aut elonges ipsum uelamen, et mundes ipsum postquam secas ipsum usque prope anum, sicut diximus, aut cum tenta, aut cum instrumento alio acutae extremitatis. Deinde mundifica illas carnes filtratas quae sunt in sectione, usque ubi potes cum perscrutatione. Deinde conare restaurationem uulneris totius cum sectione, et orificio superiore ubi consolidatur: et remanet Fistula aperta in interiore parte anus, et erit leuius super infirmum. Et quandoque suitur Fistula secundum hunc modum: et est, quando intromittis tentam in Fistulam: et est in latere ani circa superficiem corporis cum cute et margine ani: tunc accipe tentam perforatae extremitatis, quae est sicut acus aleskef, id est, praeparantium coria, secundum hanc formam. Et intromitte in eam filum inuolutum ex quinque filis, et circiter ea. Deinde intromitte tentam cum filo in Fistulam, donec consequatur concauitatem eius. Si ergo est penetrans in margine ani interius prope, tunc extrahe filum ex illo foramine: ita ut intromittas digitum tuum in anum, et extrahas extremitatem fili, et aggreges duas extremitates simul: et stringe utramque, et dimitte illud die uno, aut duobus diebus: et quanto plus incidit filum in carne, stringe ipsum bene, donec incidantur illae carnes quae sunt inter duas extremitates fili, et cadant: deinde cura uulnus, donec consolidetur, et sanetur. Si autem orificium Fistulae non est penetrans: tunc fac ipsum penetrare quocunque modo praeparatur tibi, nisi sit in profundo multum. Non enim inest tibi, ut facias illud propter lacertum, ut non incidas ipsum. Deinde fac cum ea sicut diximus, donec sanetur. Forma Spatumilis spinosi quo finditur Fistula, cuius curuitas est acuta ualde, et pars altera est non acuta, ut non incidat illud quod non est necesse, sicut uides.</p></div>
<div n="81" type="subchapter"><p type="head">¶ De sutura Hemorroidarum, ex quibus currit sanguis ex incisione earum: et cura fissurarum. Caput LXXXI.</p> <p>Sunt Hemorroides secundum duos modos. Aut enim sunt intra anum, similes uesicis carbonum, uel prunarum: aut quasi ipsae sint grana uuae. Et ex eis sunt paruae, et magnae: et sanguis currit ex eis semper, et est una, et sunt multae. Et sunt extra anum, et in extremitatibus eius. Verumtamen istae quae sunt extra anum, sunt secundum plurimum paucae humiditatis, ex quibus currit aqua citrina, aut parum sanguinis cursu assiduo: et sunt secundum colorem corporis. Et curatio eius quae est intra anum, est, ut praecipias infirmo ut assellet: et exprimatur, donec egrediatur anus, et appareant athelil tibi. Propterea ergo et suspende cum uncinis: aut tene eos cum ungue tuo. Deinde incide eos apud radices suas. Si autem non retinentur in eis uncini, propter humiditatem eorum et ipsorum mollificationem: tunc cape eos cum panno aspero, aut cum coto ex diploide lanea, et extrahe eos cum digitis tuis. Deinde incide eos, et pulueriza super eos post incisionem quosdam pulueres calidos, ut stent eis loco cauterii. Aut cauteriza eos secundum quod praecessit in capitulo cauterizandi. Deinde cura eos cum reliqua curatione, donec sanentur. Quod si non obedit anus egressioni, tunc clisteriza infirmum clisteri in quo sit mordicatio parua, ut lauetur cum eo quod est in ano, et obediat egressioni uelociter, quando exprimit se infirmus. Si autem athelil sunt extrinseci ab ano, tunc res eorum est leuis, facilis: et est ut capias eos cum ungue tuo, aut capias eos cum uncino, et incidas eos. Deinde cura eos cum eo quod diximus, donec sanentur. Et qui abhorret incisionem cum ferro, tunc oportet ut administres suturam eorum secundum hunc modum. Accipe filum inuolutum, et intromitte ipsum in acum. Deinde extrahe athelil ad superiora, et fac ipsum penetrare cum acu in radice eius ex parte altera: et inuolue duas extremitates fili, in inferiori parte acus, et sint latitudinaliter: et stringe athelil strictura forti. Deinde noda filum, et extrahe acum. Fac illud cum omnibus athelil, et dimitte ex eis unum: nec suas ipsum, ut currat ex eo superfluitas sanguinis. Deinde pone super anum pannum infusum in oleo rosato, aut caeroto, et pone ipsum super anum: et praecipe infirmo, ut quiescat. Deinde dimitte ipsum, donec cadat. Cum ergo cadunt athelil, cura eos cum unguentis, et reliqua curatione, donec sanentur.</p>
<div><p type="head">¶ De cura Fissurarum.</p> <p>Multotiens enim accidunt ex exiccatione stercoris, et constrictione naturae. Cum ergo antiquantur, et non ualet in eis medicina: tunc oportet ut radas cum puncta Spatumilis, aut cum ungue tuo, donec fiant humidae, et auferatur ab eis cortex superior qui prohibet eas a consolidatione. Deinde cura eas, donec consolidentur secundum quod oportet. Si autem non consolidantur: tunc itera eas cum rasione uehementiori quam prima, donec sanguinentur multum, et excorientur deinde cura eas, donec sanentur.</p></div></div>
<div n="82" type="subchapter"><p type="head">¶ De curatione Almirmar inuersorum, et non inuersorum: et Athelil siccorum, et Formicae. Caput LXXXII.</p> <p>Scias quod Almirmar non est nisi nodus rotundus secundum colorem corporis, similis capiti claui: et fit in toto corpore, praecipue in inferioribus partibus pedum, et digitis: et accidit ex eis dolor apud ambulationem. Oportet ergo ut secetur quod est in circumitu claui, et teneatur cum forficibus, aut cum uncino, et eradicetur ex radice sua. Deinde cura illud: et si uis cauteriza illud secundum quod praecessit in capitulo suo. Ex athelil autem siccis unus est eminentia parua, aspera, filtrata, rotunda supra superficiem corporis. Et multotiens accidunt in manibus puerorum. Et curatio eius est, ut extendas athelil, et incidas ipsum: aut stringas ipsum cum filo de serico: aut cum pilo, donec cadat. Et si uis, cauteriza ipsum secundum quod praemissum est cum igne, aut cum medicina acuta: et iam eradicantur athelil inuersi, et non inuersi cum instrumento quod ego dicam. Formica autem est etiam eminentia parua filtrata, grossa, super superficiem corporis, uadens in profundum ualde: et quando inuenit eam frigus, sentitur in ea simile mordicationi formicae, et fit in corpore toto: et plurimum eius fit in manibus. Et curatio eius est, ut accipias cannulam ex penna anseris, aut penna uulturis forti: et pone illam cannulam super Formicam, donec contineat circulus cannulae ex partibus eius. Deinde reuolue manum tuam cum cannula, donec seces quod est in circumitu Formicae: et ponas eam in profundo carnis, et eradices Formicam ex radice eius. Et si uis, fac illud cum cannula aeris, aut ferri, secundum hanc formam. Sit superius cannulae ad sublimitatem trahens surdum inuolutum, ut alleuietur super digitum apprehensio eius et ipsius reuolutio. Et si uis cauteriza Formicam secundum quod praemissum est in cauterizatione Athelil in capitulo de cauterio.</p></div>
<div n="83" type="subchapter"><p type="head">¶ De formis Instrumentorum quae administrantur ad Clisteria in aegritudinibus Ani, et solutionis uentris, et colicae. Caput LXXXIII.</p> <p>Quandoque Clistere fit ex argento, aut ex aurichalco, aut ex aere fuso, aut malleato. Et quandoque fit ex istis Instrumentis paruum, et magnum, secundum illos in quibus administrantur. Illud ergo quod administratur in curatione puerorum paruorum, sit paruum: et quorum ani sunt debiles, aut dolorosi, sic et clisteria eorum. Clistere magnum. Cistere paruum. Canna eius, id est, caput superius in quo ligatur uter, sit amplum secundum hunc modum: et sit ei distinctio ut ligetur uter sicut uides, et extremitas eius inferior quae intromittitur in anum, sit surda, id est, non aperta, lenis, ualde, trahens ad subtilitatem: et in uno laterum eius sint duo foramina, et in latere altero foramen unum. Et sit amplitudo foraminis secundum grossitudinem radiorum, et grossius parum, et sit uter in quo ponuntur medicinae ex uesica animalis: aut ex charta ouis, quae sit secundum formam asofrati paruae: cuius radix sit palmus unus. Et perforetur foraminibus multis sicut reuoluitur, et sit spacium quod est inter omne foramen grossitudo digiti. Deinde intromitte in illa foramina filum forte ex filo crudo, quod sit ex decem filis, aut circiter ea, et aggrega cum eo utrem sicut asofrati. Cum ergo ponitur in eo uter, stringatur in capite clisteris inter duo distinguentia constrictione forti. Deinde clisteriza cum eo. Et haec est forma circuli utris hic depicta, et foraminum. Qualitas autem clisterizandi cum eo, est: ut impleas utrem, aut uesicam ex medicina, quae sit calefacta secundum quantitatem tolerantiae infirmi: et caue ne sit calida ualde, aut frigida ualde. Deinde resupinetur infirmus super dorsum suum, et eleuet crura sua ad superiora: et pone sub eo inthaan, id est, corium super quod iacent homines, aut linteamen. Deinde inunge extremitatem Clisteris cum oleo, aut cum albugine oui, aut cum mucillagine foenugraeci, aut similium. Deinde intromitte ipsum in anum cum facilitate. Deinde accipiat minister utrem cum duabus manibus suis simul, et exprimat ipsum cum uehementia, donec euacuet totum quod est in Clisteri in intestinum. Deinde extrahe Clistere, et eleuet infirmus crura sua ad parietem. Quod si medicina cogit eum ad exitum, tunc teneat quantum potest. Et si dormit cum ea nocte tota, est magis ultimum in iuuamento. Si autem clisterizas eum in aegritudinibus solutionis uentris, et festinat exitus eius: tunc itera clistere, donec sanetur. Quod si in ano sunt hemorroides, aut apostemata laedentia, tunc sit clistere subtile ualde, lene, ex clisteribus quibus clisterizantur pueri. Et haec sit forma clisteris subtilis super quod sit stricta cutis.</p></div>
<div n="84" type="subchapter"><p type="head">¶ De curatione Vulnerum capitis sine fractura ossis. Caput LXXXIIII.</p> <p>Iam dixi in diuisione de curatione uulnerum quod conueniebat libro, et ego dicam hic curationem eorum cum manu, et cum medicinis secundum complementum. Dico ergo, quod uulnera diuersificantur secundum illud quo fiunt uulnera, et secundum locum super quem cadit uulnus. Res ergo quibus fiunt uulnera multotiens, sunt sicut iactus lapidis: aut incisio ensis, aut cultelli: aut percussio cum lancea, aut ligno, aut sagitta: et similibus illis ex rebus multis. Vulnera autem quae fiunt secundum loca corporis sunt, sicut uulnus quod cadit super caput, aut collum, aut pectus, aut uentrem, aut epar: et similia ex eis membris. Et ego sum narrans curationes quorundam uulnerum, ut ponam eam ratiocinationem et regulam super reliqua uulnera. Et ego incipiam a uulneribus capitis simplicibus: quoniam rememoratio compositorum ueniet in principio capituli tertii. Dico ergo. Quando accidit in capite uulnus simplex, et non est fractura ossis: considera tunc, si est ex iactu lapidis, aut ei similibus, et iam fregit cutem tantum: et est uulnus magnum, et times super infirmum euentum apostematis calidi: tunc propera, et phlebotoma cephalicam statim: et non tardes illud: et extrahe ei ex sanguine secundum quantitatem uirtutis eius: si non fuerit prohibens aliquid a phlebotomia, praecipue si fuerit sanguis qui egreditur ex uulnere paucus. Et sit phlebotomia ex contrario partis uulneratae. Et caueat infirmus sibi a repletione, et uino, et cibis grossis. Si autem minutionem prohibet aliquid, tunc minoretur ex cibo, et non appropinquet carnibus, neque uinis. Et pone super uulnus si accidit ei apostema calidum, cotum infusum in oleo rosato solo, aut cum uino in quo est stipticitas. Si autem securus fueris ab apostemate calido, tunc pone super uulnus, si est recens cum sanguine suo, et non mutauit ipsum aer, puluerem quem ego narrabo post paululum: et si iam mutauit ipsum aer, tunc pone super ipsum quaedam unguenta, donec sanetur. Si autem uulnus est magnum, aut est ex incisione ensis, et similium: et non aggregantur labia eius per puluillos, tunc aggrega ipsa cum sutura, secundum quod ego narrabo in uulneribus uentris de sutura eorum. Si autem uulnus iam detectum est ab osse, et pendet, et non est retentio eius, nisi in suspensorio paruo: tunc incide ipsum. Deinde cura uulnus cum medicinis, et restaura in eo carnem duram loco cutis, et praecipe infirmo, ut alatur cibis in quibus est grossitudo, sicut sunt capita, et triticum coctum, donec sit ut puls: et eis similia. Quod si inuenis in cute putrefactionem, et non adhaeret ossi: tunc incide putrefactum totum, et proiice ipsum: deinde cura illud. Si autem in his uulneribus est arteria, aut uena ex qua fluit sanguis: et non abscinditur per medicinas, tunc inquire super arteriam. Si ergo inuenis eam non sectam, tunc seca eam cum Spatumili, aut liga eam. Quod si necessitas prouocat quando non confert illud quod diximus, tunc cauteriza eam, donec abscindatur sanguis. Si autem uulnera ista sunt parua, simplicia, tunc res eorum est facilis, leuis: ita ut puluerizes super ea hunc puluerem: quoniam consolidat ea antequam mutet ea aer.</p>
<div><p type="head">¶ Modus Pulueris incarnatiui.</p> <p>Recipe olibani partem unam, et sanguinis draconis partes duas, et calcis non extinctae partes tres: teratur totum multum, et cribelletur: et impleatur ex eo uulnus, et constringatur constrictione bona, donec adhaereat super ipsum bene, et coaguletur cum sanguine. Deinde stringe ipsum desuper cum puluillis, et dimitte ipsum, neque soluas ipsum dum permanet, ita quod non apostemetur. Nam non eradicatur ab eo medicina, donec sanatur. Et quandoque facit illud calx sola, quando non sunt tibi in praesenti olibanum, et sanguis draconis etiam facit eandem operationem in multis ex uulneribus magnis, quando conuenit ut ponatur super ea et stringantur, et sunt uulnera recentia cum sanguine suo, quae non alterauit aer. Quod si iam alterauit ea aer quadam alteratione, praecipue quando est in tempore aestatis, tunc non est in positione huius pulueris intentio: cura ergo ipsum cum eo quod diximus, ita ut ponas super ea quaedam unguenta digestiua: aut ponas super ea pultes ex farina hordei, factas cum aqua et melle, donec emittant pus. Deinde cura ea reliqua curatione, donec sanentur. Si uero accidat cum uulnere fractura in osse, et est parua, tunc extrahe illud cum Gesti: et ego iam dicam curationem fracturarum capitis in eo quod futurum est.</p></div>
<div><p type="head">¶ De uulneribus Colli. Caput LXXXV.</p> <p>SI Autem uulnus accidat in Collo, tunc non est inter ipsum differentia in medicatione, et inter uulnus capitis quando est simplex. Si autem iam incisus est neruus Colli, aut arteria: tunc si est neruus, non est in eo ingenium, nisi ut deuitetur curatio eius cum eo quod facit stipticitatem uehementem, sicut ziniar, et zegi, et eis similia. Quoniam nocent neruis, et contrahunt eos. Et non ponas super uulnus aliquid frigidum omnino: quoniam substantia neruorum est frigida, et continuatio eius est cum cerebro, quod est sublimius membrorum: et sit illud quo curatur ex medicinis lene, sicut calx lota cum aqua dulci aliquotiens infusa cum oleo, aut cum oleo rosato, et tuthia, quando abluitur etiam cum aqua dulci: et reliqui lapides minerales, secundum hunc modum, et unguenta humida. Si autem uulnus est magnum, tunc administra suturam: aut coarta labia eius cum puluillis. Deinde cura ipsum, donec sanetur. Si uero uulneri est profunditas, aut accidit in eo sinus in inferiori parte eius, in quo iam aggregatur pus, tunc perfora ipsum in magis depresso loco in eo. Quod si iam incisa est in uulnere arteria, et consecutus est sanguinem eius fluxus: tunc separa, uel seca eam, et liga ipsam: aut cauteriza eam, si prouocat necessitas ad illud. Si autem iam incidit spondiles gutturis, aut totum, et saluatae sunt alhaudegi: tunc aggrega labia cutis cum sutura super cannam gutturis, et non tangas guttur, imo aequa ipsum, et reduc ipsum super figuram naturalem. Deinde stringe ipsum strictura decenti, et dimitte ipsum diebus aliquot. Deinde cura ipsum cum unguentis in quibus est stipticitas et exiccatio, donec sanetur. Si autem uulnus iam fecit impressionem in osse, tunc perquire ipsum: tunc si in ipso sunt fragmenta ossis, extrahe ea omnia, aut quae potes ex eis: et quod non praeparatur, dimitte illud, donec putrescat uulnus, et separetur et alleuietur egressio eius. Quod si uulnus fuerit recens, tunc pulueriza super ipsum puluerem quem narraui. Si autem uidetur in uulnere os, et fit Fistula: tunc cura ipsam cum eo cuius rememoratio uenit in capitulo suo.</p></div>
<div><p type="head">¶ De uulnere in Spatulis. Caput LXXXVI.</p> <p>SI Est percussio lanceae, aut cultelli: et uides eius profunditatem, tunc considera. Si ergo ex uulnere egreditur uentositas, quando anhelat ex eo infirmus, tunc scias, quia uulnus est mortale. Quod si non fuerit ei profunditas, et est recens cum sanguine suo: tunc non ponas in eo a prima hora puluerem, neque stringas ipsum, ut non retineatur sanguis in profunditate eius, et reuertatur ad cor, et interficiat infirmum: sed pone in ipso unguentum attractiuum, et solue ipsum in die bis. Si uero unguentum non est tibi praesens, tunc pone in orificio uulneris cotum uetustum, ut sugat illud quod egreditur de eo ex humiditatibus: et fac ut dormiat infirmus super uulnus, ut currat quod aggregatur in eo. Si uero iam praeterierint uulneri tres dies, aut plures, et non accidit infirmo spasmus, neque tremor cordis malus, neque strictura in anhelitu, et uides reliquas dispositiones eius bonas: tunc scias, quia uulnus est saluum. Cura ergo ipsum et cum liciniis, et reliqua curatione, donec sanetur. Si uero excusatur sanatio eius, et iam aperitur semper, tunc scias, quia iam factum est Fistula. Cura ergo ipsam ex capitulo suo. Et si uulnus est ex incisione ensis, aut cultelli, et est simplex in superficie pectoris, aut dorsi: tunc cura ipsum cum eo quod praecessit ex sutura, si est magnum: aut cum puluere, si est paruum. Si autem iam fecit impressionem in osse, et incidit ex eo frusta: tunc inquire uulnus, et propera ad extrahendum illa frusta, si sunt separata. Si uero non sunt separata, tunc dimitte ea, donec putrefiat uulnus, alleuiatur enim extractio eorum. Reliquorum autem uulnerum accidentium in reliquis membris iudicium in curatione, est iudicium eius quod diximus.</p></div></div>
<div n="85" type="subchapter"><p type="head">¶ De uulneribus Ventris, et exitu intestini, et exitura eorum. Caput LXXXVII.</p> <p>Disruptio quae accidit uentri, est magna, et media, et parua. Ex magna igitur quandoque egreditur intestinum, aut numerus intestinorum. Quare fit intromissio eorum, et eorum sutura uehementior et difficilior. Et disruptio parua etiam fit difficilis ex modo alio. Sequitur ergo, ut sit reductio eorum difficilior, si non properas in intromissione sua ad locum suum statim: quoniam inflatur, aperitur, et ingrossatur: quare fit difficilis introitus eius. Propter hoc ergo fit melior disruptionum disruptio media: quoniam cum ea non fit difficilis reductio intestini, sicut fit dissicilis in his duabus speciebus. Scias, quod sutura uenris est secundum quatuor modos. Duae suturae communes conueniunt in sutura uentris, et in sutura reliquorum uulnerum corporis: et duae suturae aliae proprie communicant reliquis uulneribus. Verumtamen sunt magis propriae cum sutura uentris: et ego narro tibi unamquamque cum expositione, et declaratione. Dico ergo, quia quando uulnus est paruum, et egreditur ex eo aliquid ex intestino, et fit difficile reducere ipsum: tunc illud est propter unum duorum modorum. Aut propter paruitatem disruptionis, sicut diximus: Aut quoniam in intestino est inflatio propter frigus aeris. Quando ergo illud est ita, tunc oportet ut calefacias ipsum, ita ut submergas spongiam, aut pannum humidum in aqua tepida sola. Aut decoquas in aqua squinantum, et cyperum, et spicam, et embroces cum ea intestinum, donec resoluatur inflatio. Quandoque facit illud uinum in quo est stipticitas: et est melius quam aqua sola in resolutione inflationis. Cum ergo uides inflationem iam resolui, tunc humecta intestinum cum aqua in qua decocta est altea, aut malua. Nam per illud alleuiatur introitus eius cum re parua. Si autem excusatur reditus eius post hanc curationem, tunc finde in disruptione parum, cum instrumento quo secantur hemorrhoides. Et curatio prima est melior quando praeparatur, quam sectio: et non fit coactio ad secandum post necessitatem et defectum instrumenti. Sit pars eius una quae est torta, acuta, et pars eius altera non acuta, et extremitas subtilis non sit cum subtilitate Spatumilis, imo sit obtusior parumper: et est illa quae similatur caiada, sicut uides. Cum ergo amplificatur uulnus, et ingreditur intestinum, tunc oportet, ut sit reductio eius secundum formam suam naturalem in loco suo sibi proprio, si possibile est super illud: quoniam est melius. Quando uero disruptio est ampla in inferiori parte uentris: tunc oportet ut facias iacere infirmum super dorsum suum, et pone crura sua altiora capite suo. Et si est in superiore parte uentris, tunc pone caput eius, et pectus ipsius altiora quam eius inferiora. Et similiter si est disruptio in una duarum partium uentris, tunc pone intentionem tuam, et tuam considerationem semper in hoc, ut pars in qua est uulnus sit altior parte altera. Et ita oportet, ut admimistres illud in uulneribus magnis, et in uulneribus mediis. In uulneribus autem paruis, pone illud secundum quod praeparatur tibi. Deinde fac ut sit praesens inter manus tuas minister pius, qui teneat disruptionem totam manu sua: et aggrega labia eius. Deinde detege ex ea ei qui sequitur suturam aliquid post aliquid: et iste est modus suturae communis unius. Et est, ut accipias acum, aut numerum acuum secundum quantitatem amplitudinis uulneris. Deinde dimitte ab extremitate disruptionis quantitatem digiti anularis, id est, medici: et fige acum unam praeter quod intromittas in eam filum in duabus extremitatibuis cutis, cum duabus extremitatibus sifac quod est sub cute ab interioribus, donec facias eam penetrare ab alia parte, et tu iam aggregasti duas extremitates cutis, et duas extremitates sifac: et fiunt quatuor ordines. Deinde stringe cum filo duplo in circumitu acus aliquotiens a duabus partibus simul, quousque sint aggregata duo labia uulneris aggregatione decenti. Deinde dimitte grossitudinem digiti etiam, et fige in eis acum aliam: postea reta eam cum filo, sicut fecisti cum acu prima. Non ergo cesses facere illud cum eo quo indiges ex acubus, donec compleas constrictionem uulneris totius. Et sint acus mediae inter grossitudinem et subtilitatem: quoniam acus subtiles ualde uelociter incidunt carnem: et grossae sunt difficilis introitus in cutem: propter illud oportet ut sint mediae in subtilitate, et grossitudine. Et non oportet, ut figatur acus in duabus extremitatibus cutis propinquae multum: ut non incidatur caro uelociter, et aperiatur uulnus ante consolidationem sui, et non elongentur etiam cum sutura, ut non prohibeatur uulnus a consolidatione. Deinde incide extremitatem acuum, ut non laedant infirmum apud somnum suum: et pone eis puluillos ex pannis ab omni parte, qui teneant extremitates acuum: et dimitte eos, donec scias quod uulnus iam consolidatum est. Et haec quidem species suturae cum acubus taliter est conuenientior in uulneribus paruis. Quoniam sufficit in sutura eorum acus una, aut duae, aut circiter eas. Sutura autem secunda communis est, ut aggreges cum sutura extremitates quatuor: extremitates, duas cutis, et extremitates duas sifac in uice una, cum acu in qua sit filum inuolutum aequale in subtilitate, et grossitudine. Deinde quando penetraueris cum acu has extremitates quatuor, reduc acum a parte a qua incaepisti eadem, ut cadat filum retatum a superiori parte uulneris: ut sit sutura, sicut sutura panni quo stringuntur panni, et pone inter omnem suturam quantitatem grossitudinis digiti minoris. Hanc autem suturam sciunt homines. Et cum hac sutura ego sui uulnus quod acciderat uiro in uentre suo, qui fuerat uulneratus cum cultello, et erat disruptio uulneris maior palmo uno: et exierat ex intestinis circiter duos palmos ex intestino medio, et erat disruptio in medio uentris. Reduxi ergo illud postquam stetit intestinum eius extra uulnus .xxiiii. horis. Consolidatum est ergo uulnus in spacio quod fuit circiter .XV. dies: et curaui ipsum, et sanatus est: et uixit post illud annis multis, conuersatus in suis dispositionibus. Et medici iudicauerant, quod non sanaretur. Et ex miraculo fuit, quod non curaui illud cum unguento. Quoniam fui in loco in quo non inueniebatur unguentum, neque aliquid ex medicinis. Posui ergo super uulnus cotum uetustum bis in die, et assiduaui ablutionem eius cum aqua mellis, donec sanatum est. Duas autem species suturae proprias dicam secundum narrationem sermonis. Et est, ut incipias cum sutura acuta: et intromittas acum ab exteriori ad interiorem partem. Cum ergo penetrat acus in cutem, et in lacertum euntem secundum longitudinem et latitudinem totius corporis: dimitte extremitatem sifac in latere in quo intromisisti acum, et fac penetrare in extremitatem aliam ab interiori parte ad exteriorem in extremitate altera mirach. Cum ergo feceris eam penetrare, tunc fac eam penetrare secundum hoc in eadem hac extremitate mirach ab exteriori parte ad interiorem: et dimitte extremitatem sifac, quae est in hoc latere, et fac penetrare acum in extremitatem alteram ab interiori parte ad exteriorem: et fac penetrare cum penetratione tua qua facis eam penetrare in sifac extremitate mirach, quae est in parte eius, donec penetret in ipsum totum. Deinde incipe etiam ab hoc eodem latere, et sue ipsum cum extremitate, quae est ex sifac in latere alio, et extrahe acum ex cute quam penetrauit. Deinde reduc eam in illam cutem, et sue extremitatem sifac, quae est in latere alio, cum hac extremitate mirach: et extrahe eam ex cute quae est ex parte eius, et fac illud uice una, et alia: et fac illud uice post uicem, usquequo suas extrinsecum totum secundum illud exemplum. Et summa huius suturae, est ut suas sutura pellipariorum qua suunt pelles: ita ut suas sifac uice una ex parte una extremitate cutis: et ut dimittas eam uice alia ex parte alia, donec compleas. Secunda species suturae propriae, quam dixit Gale nus. Iste eius sermo narratus est, ut suas eam secundum similitudinem, qua suunt eas quidam medicantium, ita quod aggregant omnem partem ad comparem suam conuenientem per naturam: et applicant extremitatem sifac ad eius aliam extremitatem, et extremitatem mirach ad extremitatem eius aliam. Et illud fit secundum quod narro tibi. Oportet ut figas acum in extremitatem mirach propinquam tibi ab exteriori parte, et facias eam penetrare ad interiorem in eo solo: et dimittas duas extremitates sifac. Deinde reuolue acum, et fac eam penetrare ab exteriori parte ad interiorem in duas extremitates sifac, scilicet utrinque. Deinde reuolue utrasque, etiam fac penetrare utrasque ab interiori usque ad exteriorem, in duas extremitates mirach alias, quae sunt in latere opposito. Et iste modus suturae est melior sutura communi facili, et est sutura cuius praecessit rememoratio. Iste est ergo sermo Galeni etiam. Et dixerunt quidam. Retificatur sutura uentris cum duabus acubus. Quod est, ut intromittas in eis utrisque filum unum: et incipe cum intromissione acus, ex eo quod est apud te, et fac eam penetrare usque ad latus aliud, secundum suturam eorum qui suunt coria aequaliter. Et scias, quod quando disruptio est in medio uentris: tunc sutura eius est difficilior quam reliquorum locorum uentris. Iudicium uero medicationis uulneris, est iudicium reliquorum uulnerum. Quod est, quia quando tu consequeris uulnus recens cum sanguine suo, antequam alteret ipsum aer: et reducis intestinum, et suis ipsum, et aptas ipsum: tunc pone super puluerem incarnatiuum. Quod si aer iam alterauit uulnus: tunc pone super ipsum quaedam unguenta, quae sunt tibi praesentia, donec faciant pus: et cadant fila, et consolidentur sifac, et mirach. Deinde cura illud sicut est curatio reliquorum uulnerum, donec sanetur. Si autem non sunt tibi praesentes medicinae, tunc pone super ipsum statim, exquo incipit emittere pus, cotum uetus: et permuta ipsum bis in die, sicut docui te, donec sanetur. Nam tu non indiges medicatione alia in pluribus dispositionibus, quando uulnera sunt simplicia. Si autem times, quod communicet uulnus membris principalibus in laesione, tunc oportet ut submergas lanam lenem in oleo temperatae caliditatis, aut in oleo rosato: et pone ipsam in circumitu locorum quae sunt inter inguina, et sub ascellas. Quod si sentit dolorem, aut punctiones, aut putrefactionem in intestinis suis (nam multotiens accidit illud) tunc clisteriza ipsum cum uino stiptico, nigro, tepido: praecipue si putredo iam peruenit in intestino, et facta est exitura penetrans usque ad concauitatem eius. Et scias, quod illud quod est ex intestino grosso, est facilioris sanationis: et quod ex eis est ex subtili, difficilioris sanationis. Intestinum autem quod nominatur Ieiunum, non suscipit sanationem ex uulnere quod accidit in eo omnino: et illud est propter multitudinem eius, quod est ex uenis, et magnitudine earum, et propter subtilitatem corporis eius, et propinquitatem ipsius naturae neruorum. Si autem illud quod procedit ex uulnere est zirbum, et consequeris ipsum recens: reduc ipsum secundum reductionem tuam, qua reducis intestina aequaliter. Si uero praeteriit ei spacium, et iam factum est uiride, aut nigrum: tunc oportet ut stringas ipsum cum filo supra locum qui denigratus est ex eo, ut non accidat fluxus sanguinis. In zirbo enim sunt uenae et arteriae. Deinde incide quod est praeter illud ligamentum, et pone duas extremitates fili pendentes ex inferiori parte uulneris extra ipsum: ut alleuietur super te attractio eius, et extractio ipsius apud casum zirbi, et emissionem pus uulneris.</p>
<div><p type="head">¶ Rememoratio uulneris quod accidit in Intestino.</p> <p>Quando accidit disruptio in Intestino, et est parua: tunc possibile est, ut restauretur in quibusdam hominibus: propterea, quia ego uidi qui fuit uulneratus in uentre suo cum percussione lanceae, et erat uulnus a dextra stomachi, et antiquatum est uulnus: et factum Fistula, et exiuit ex eo egestio, et uentositas. Posui ergo curationem, usque quod ego non fui confisus in sanatione eius: neque cessaui subtiliare ipsum, donec sanatus est, et consolidatus est locus. Postquam ego uidi locum iam consolidatum, timui super infirmum, quod accideret super infirmum accidens malum in uentre suo: et non accidit ei ex illo accidens malum. Et remansit in melioribus dispositionibus suis, comedens et bibens, et futuens, et intrauit balneum, et exercitatus est in dietis suis. Et iam dixerunt quidam experimentatorum, quia quando accidit in Intestino uulnus, et est paruum: tunc oportet ut ligetur secundum hunc modum. Et est, ut accipias formicas magnorum capitum. Deinde aggrega duo labia uulneris, et pone formicam unam ex eis quae habeant os apertum super duo labia uulneris. Cum ergo capit super ea, et stringit os suum, abscinde caput eius, adhaeret enim, et non soluitur. Deinde pone formicam aliam prope primam, et non cesses facere illud cum formica post formicam secundum quantitatem uulneris totius. Deinde reduc ipsum, et sue uulnus. Illa enim capita remanent annexa in Intestino, donec cibetur Intestinum, et sanetur, et non accidat infirmo nocumentum penitus. Et iam possibile est, ut ligetur Intestinum etiam cum filo subtili: quod abstersum est ex intestino animalis, annexo cum eo postquam intromittitur in acum. Et est, ut accipias extremitatem huius fili ex intestino, et excarnetur multum. Deinde liga in extremitate eius filum lini subtile inuolutum. Deinde intromitte illud filum in acum, et sue cum eo intestinum. Deinde reduc ipsum in disruptionem. Et iste modus suturae cum formicis et intestino, non est nisi secundum uiam fiduciae et spei. Scias, uulnus quod est magnum, amplum, praecipue si est in uno intestinorum gracilium: tunc non est ingenium nisi subtiliatio, neque est eius sanatio omnino.</p></div></div>
<div n="86" type="subchapter"><p type="head">¶ De cura Zuchemen, et Fistularum. Caput LXXXVIII.</p> <p>Scias, quod omne uulnus, aut apostema quando ueterascit et antiquatur, et fit ulcus, et non consolidatur, et emittit pus semper, et non abscinditur: tunc nominatur uniuersaliter in quocunque membro fuerit Fistula, et nos nominamus ipsum Zuchemen. Et Fistula quidem est secundum ueritatem nodatio filtrata, dura, alba: cum qua non est dolor, cui est concauitas pennae auis: et propter illud nominant eam quidam Risati, id est, pennam. Et est in quibusdam horis humida, quae emittit pus. Et fortasse scinditur humiditas in quibusdam horis. Et quandoque est haec humiditas multa, et est pauca: et est grossa, et est subtilis. Et ego iam praemisi in diuisione, tunc cum dixi uulnera, quod omne ulcus quod non sanatur, neque nascitur in eo caro, non est illud nisi propter unam nouem caussarum. Quarum una est, aut propter paucitatem sanguinis in corpore: aut propter maliciam eius: aut quoniam inter ipsum, et super labia eius est caro dura, prohibens natiuitatem carnis: aut quia est multae sordis et sordiciei: aut quoniam ulcus in seipso est putridum, et materia quae mittitur ei est malae qualitatis: aut quoniam medicina est inconueniens in curatione eius: aut quoniam corruptio cadens in regione est genus pestilentiae, aut per proprietatem in regione, sicut accidit in Caesaraugusta: in qua fit difficilis digestio aegritudinum, et tardatur in ea sanatio apostematum per naturam: aut quoniam in eo est os unum, aut numerus ossium. Et ego iam ostendi omnes istas caussas et signa earum, et curationes ipsarum cum medicinis in diuisione: et oportet hic ut faciam te scire curationem Fistulae et Zuken, quae fit per uiam operationis cum manu. Scias ergo, quod Fistula accidit in omnibus membris corporis. Nam ex eis sunt Fistulae quae perueniunt ad uenas magnas et arterias, aut neruos, aut sifac: aut ad intestinum, aut ad uesicam, aut ad aliquam ex costis: aut ad aliquam ex spondilibus dorsi, aut ad aliquam iuncturarum compositarum compositione: sicut manus, et pedis: et ex eis sunt quae uadunt ad propinquitatem membri principalis, et similium. Quae ergo ex his Fistulis est secundum hunc modum, est ex aegritudinibus difficilis sanationis, et non recipit curationem, et occupatio cum ea est labor et ignorantia. Quod si est ex Fistulis aliqua cuius profunditas non peruenit ad haec loca quae dixi: et speras, et confidis in curatione eius, et uis peruenire ad cognitionem illius, tunc accipe tentam ex aere, aut ferro, si Fistula tendit secundum rectitudinem, et perquire eam cum ipsa. Si autem in Fistula est tortuositas, tunc inuestiga eam cum tenta de plumbo subtili. Quoniam plumbum cum lenitate sui corporis alleuiatur, et curuatur circa tortuositatem. Quod si Fistula est habens orificia multa, non est tibi possibile ut significes super eam cum tenta. Clisteriza ergo ex eis orificium ex orificiis suis. Nam humiditas qua clisterizas ipsum, uadit uersus orificia alia, et currit ex eis. Deinde exquisite inquire secundum quem modum est tibi possibile: ut cognoscas quod illic est os, aut neruus, et est Fistulae concauitas longinqua, aut propinqua: aut est Fistula una cui sunt orificia multa, et sta super totum illud, cum summa fortitudinis tuae: cum interrogatione tua, qua interrogas infirmum, et inuentione doloris apud compressionem cum manu tua super locum, et similibus ex significationibus et caussis accidentibus apostemati. Cum ergo steteris super omnia illa statione uera, tunc uade ad curationem secundum confidentiam: et est, ut consideres tunc, si est Fistula propinqua apparens, aut in loco saluo longinquo a iunctura, aut a neruo, aut arteria, aut uena, aut uno locorum quae dixi tibi: tunc seca Fistulam secundum quod praemissum est ex narratione mea, et aufer quod est in ea ex filtratione, et carnibus corruptis, quod nascitur in orificio eius ex carne, aut thelul, et similibus: et cura ipsam, donec sanetur. Si autem Fistula est longinquae profunditatis, et est secundum rectitudinem: tunc oportet ut seces eam in profundo quantum est tibi possibile. Deinde mundifica ipsam ex omnibus carnibus eius corruptis. Deinde administra licinia inuoluta in medicinis acutis: et intromitte ea usque ad concauitatem Fistulae quam comprehendisti cum ferro: fac cum ea illud aliquotiens, donec corrodat medicina acuta totum quod remansit in concauitate Fistulae ex corruptione. Deinde restaura ipsam cum unguentis quae generant carnem sanam, donec sanetur. Si uero non sanatur per illud, tunc cauteriza ipsam secundum quod narrauimus. Si ergo caussa Fistulae est os, et certificatur apud te illud: tunc inquire ipsum, et seca ipsum secundum quod narraui tibi: si non prohibet te aliquid ex uena, aut neruo, aut membro principali, sicut diximus. Si ergo detegitur tibi os, et est in eo quiddam corruptionis, et nigredinis: tunc rade ipsum, donec auferatur corruptio eius tota. Deinde cura ipsum cum eo quod incarnat ipsum, donec sanetur. Quod si non sanatur, et emittat pus sicut faciebat: tunc scias, quod tu non peruenisti ad totam eradicationem corruptionis. Detege ergo super illud secundo, et exquisite fac rasionem eius, et mundificationem ipsius cum ultima fortitudine tua. Deinde restaura ipsum. Si ergo sanatur, bonum est: et si non, tunc scias quod illa corruptio est in profunditate longinqua corporis, quam non es consecutus. Non est ergo tibi in ea ingenium, nisi dimittere ipsam naturae. Quod si corruptum est os paruum, et est possibile tibi, attrahe ipsum cum forficibus subtilibus quae conueniunt ad illud. Si autem sunt ossa multa, tunc exquisite fac attractionem eorum omnium, neque dimittas ex eis aliquid cum tua fortitudine. Si uero contrarietatem facit tibi aliquid ex humiditatibus, et non est in incisione eorum timor, uel error: tunc incide illas humiditates et carnes, si sunt illic, et libera ossa. Si uero non est tibi praeparatio auferendi ossa ex hora tua, tunc pone super uulnus quod putrefaciat ipsum: et dimitte ipsum, donec putrefiat quod est in circumitu illorum ossium ex carnibus et humiditatibus. Et custodi uulnus ut non consolidetur. Et constringatur sectio quam tu secuisti in operatione tua. Imo pone super ipsum, si times, cotum submersum sulfure trito cum oleo: aut cotum submersum in unguento aegyptio, aut aliquo unguentorum uiridium. Nam quando putrefient illae scilicet humiditates, et separantur ex eis ossa, alleuiatur ablatio eorum, et ipsorum attractio. Si autem est os unum magnum, sicut os cruris, aut os coxae, et similia illis, et quod ex eo corruptum est, est pars magna: tunc rade ipsum rasione ultima, donec auferatur illa nigredo et corruptio. Deinde restaura uulnus. Si uero quod est in eo corruptum, est pars magna, et corruptio iam consecuta est medullam ossis, tunc necesse est serrare ipsum, et incidere ipsum totum usque ad locum, ubi peruenit corruptio: tunc cura ipsum, donec consolidetur. Et ego narro tibi zuken, quae accidit uiro in crure suo: ut ponas ipsam exemplum et adiutorium super operationem tuam. Fuit uir iuuenis aetate circiter triginta annos, cui accidit dolor in crure suo, a caussa quae mota est super ipsum intra corpus, id est, ab interioribus, donec peruenerunt materiae ad crus, et apostematum est apostemate magno: et non fuit ei caussa extrinseca. Extensum est ergo cum eo tempus cum errore medicorum, donec apertum est apostema, et concurrerunt cum eo materiae multae. Et postposita est curatio eius, donec fistulatum est crus, et facta sunt in eo orificia multa: quae omnia emittebant pus, et humiditates corporis. Curauit ergo ipsum multitudo medicorum circiter duos annos, et non fuit in eo sapiens in arte manus, donec uocatus sum, et uidi crus eius, et materias quae currebant ex illis orificiis cursu magno: etiam omne uiri corpus iam tabuerat, et color eius citrinus erat. Intromisi ergo tentam in uno locorum orificiorum, et peruenit tenta ad os. Deinde perscrutatus sum orificia omnia: et inueni ea peruenire ad se inuicem ex omnibus partibus cruris. Properaui ergo, et secui super unum illorum orificiorum, donec detexi partem ossis: et inueni ipsum corruptum: quod iam corrosum erat, et denigratum, et putruerat, et perforatum erat, donec penetrauerat usque ad medullam. Serraui ergo quod detectum est mihi, et praeparatum ex osse corrupto. Et deputaui, quod non esset in osse nisi illa corruptio, quam abscidi, et serraui. Et ego iam eradicaueram eam. Deinde posui restaurationem uulneris cum medicinis consolidatiuis spacio longo. Et non est consolidatum. Deinde tentaui, et detexi super os secundo supra detectionem primam: et inueni corruptionem continuam cum osse: et serraui quod apparuit mihi etiam ex illa corruptione. Deinde conatus sum restaurationem eius. Et non est restauratum. Detexi ergo super ipsum iterum, et non cessaui incidere os particulatim, et conari restaurationem eius: et non est restauratum, donec incidi ex osse circiter palmum unum, et extraxi illud cum medulla sua. Deinde restauraui ipsum cum medicinis, et consolidatum est uelociter, et sanatum: et non fuit necessaria haec iteratio in operatione eius, et sectione ipsius, nisi propter dispositionem debilitatis infirmi, et paucitatem tolerantiae eius, et timorem meum super ipsum de morte: quoniam accidebat ei in omnibus horis ex superfluitate euacuationis syncopis mala. Sanatus est ergo sanatione integra: et nata est in loco ossis caro dura, et bona facta est dispositio in corpore suo, et rediit uirtus eius: et conuersatus est in dispositionibus suis: et non fecit ei contrarietatem in ambulatione nocumentum omnino. Si autem os eminens in loco corporis iam fractum est: tunc oportet ut serres ipsum, secundum hunc modum: et est: ut accipias ligamentum, et stringe ipsum in extremitate ossis eminentis: et praecipe alicui, qui extendat ipsum ad sursum: et pone ligamentum aliud ex lana grossius ligamento primo. Deinde liga ipsum super carne, quae est suh osse: et extende extremitatem eius, ut trahas carnem ad inferiora: et tu detegis carnem super locum quem uis serrare, ut non laedat Serra carnem. Pone lignum, aut tabulam sub osse inferius decenter: quoniam quando facis illud, non prohibetur quin secet carnem corruptam. Et oportet ut sit Serratura super locum corruptum parumper, ut non sit in concauitate ossis corruptio: et non appareat in apparitione sua sensui, et cogat ad Serraturam sui uice alia. Quod si os est corruptum, et non est eminens, imo continuatur pars eius cum parte: et corruptio est in medio eius, aut in parte ipsius: tunc detege carnem ab omnibus partibus totam. Deinde pone lignum inferius. Postea serra illud ex parte prima, ubi est corruptio, donec continuetur Serratura ex parte altera: et sit Serratura secundum longitudinem a corruptione parumper, secundum quod diximus. Quod si corruptio est in iunctura, incide ipsam iuncturam corruptam, et serra os ubi continuatur ex parte altera. Si uero corruptio est in continuatione duarum iuncturarum, tunc non est in ea ingenium nisi abrasio. Quod si corruptio est in pectine manus, aut in pectine pedis: tunc res in eo est difficilis ualde. Verum oportet, ut inquiras corruptionem qualiter appareat tibi. Et abradas eam, et mundes ipsam secundum quamcunque dispositionem tibi possibile est, et cum quocunque ingenio rectificatur tibi: quando non facit tibi contrarietatem Vena, aut Neruus. Et scias quod incisoria, et Serrae ad incidendum ista ossa sunt multa, secundum situm ossium, et praparationem eorum, et ipsorum grossitudinem, et subtilitatem eorum, et magnitudinem, et paruitatem ipsorum, et duriciem ipsorum, et eorum raritatem. Quapropter oportet, ut praepares omni speciei operationis instrumentum conueniens ad illam operationem. Et scias, quod operationes istae significant tibi super speciem instrumenti quo indiges, quando tecum est studium longum. Et cognitio modorum huius artis, testimonium modorum aegritudinum: tunc enim iam inuenies per teipsum illud quod conuenit ei ex instrumentis ad omnem infirmitatem. Et ego sum firmans tibi in ultimo huius capituli numerum instrumentorum, quae pones exempla super quae incides, et probationem qua experiaris super alia. Forma Serrae. Forma alterius Serrae. Forma Serrae alterius. Forma Serrae alterius. Haec forma Serrae depicta, sit decenter facta. Fiat arcus eius superior, acuitas eius ex ferro: et manubrium eius ex buxo, et sit pyramidale decenter factum. Forma Rasorii iuncturarum. Sit caput huius Rasorii, secundum formam capitis claui stellati: et puncta eius sint secundum formam punctorum elischetfegi. Et non conuenit, nisi ut fricentur cum eo capita iuncturarum, quando <choice><corr>corrumpuntur</corr></choice>, aut os amplum, et magnum est. Forma maioris Rasorii. Forma medii Rasorii. Forma Rasorii lati. Forma Rasorii in quo est concauitas. Forma Rasorii alterius subtilis. Forma Rasorii alterius curuatae extremitatis. Forma Rasorii parui, subtilis tentae. Forma Rasorii cum quo inciduntur ossa. Forma etiam Rasorii magni. Hoc similatur Radio, et extremitas est sicut Serra: exhibetur in locis multis ex rasione ossium. Forma Rasorii quod conuenit ad rasionem eius quod perforatum est ex ossibus. Extremitas eius triangula, acutarum est extremitatum. Fit ex Indi. Et similiter oportet, ut fiant omnia quae diximus ex Rasoriis, et Incisoriis, et Serris.</p></div>
<div n="87" type="subchapter"><p type="head">¶ De incisione extremitatum, et Serratura ossium. Caput LXXXIX.</p> <p>Putrefiunt extremitates, aut ex caussa extrinseca, aut intrinseca. Cum ergo medicatus fueris illam corruptionem curatione medicinarum, et non confert curatio: et uides corruptionem incidere in membrum, quam non repercutit aliquid: tunc oportet ut incidas illud membrum usque ubi consequitu corruptio, ut euadat infirmus per illud a morte, aut a malicia quae est maior defectu membri. Et signum cui accidit illud est, quod denigratur membrum, donec putetur: quod ignis combussit ipsum, aut putrefit post nigredinem: donec inciditur illa putredo usque ad illud quod sequitur illud membrum, et serpit in totum corpus. Propera ergo cum incisione eius, et similiter si caussa corruptionis est a percussione quorundam uenenosorum: sicut scorpionis marini, et uiperae, et rutellae, et similium. Si ergo corruptio, aut percussio est in extremitate digiti, tunc incide digitum, et non des spacium corruptioni, ut incedat usque ad reliquam manum. Et similiter si accidit in manu, tunc incide eam ex radice focilis, et non des spacium corruptioni, donec capiat in focili brachii. Et si inuadit in eo, tunc incide brachium apud cubitum in iunctura sua. Si autem pertransit corruptio, et uides eum circiter cubitum: tunc in illo est mors infirmi. Et administrare praeter illud ex curatione, est quantitas uirtus. Et similiter fac de pede, quando inuadit corruptio in digito, tunc incide ipsum apud unum nodorum: et si capit in pectine pedis, tunc incide pedem totum. Si autem ascendit ad genu, tunc incide crus apud iuncturam genu. Quod si corruptio iam peruenit supra genu, tunc non est in ea ingenium, nisi dimissio, et relinquere infirmum morti. Et modus incidendi membrum, aut serrandi ipsum est, ut stringas ligamentum in inferiori, quem uis incidere: et stringe ligamentum aliud supra locum. Et extendat minister ligamentum unum ad inferiora: et extendat minister aliud ligamentum superius ad sursum. Et tu separa carnem quae est inter duo ligamenta, cum Spatumili lato, donec detegatur caro tota. Deinde incidatur, aut serretur. Et oportet, ut ponas ab omnibus partibus pannum lini, et non tangat Serra locum sanum: et accidat infirmo laesio addita, et apostema calidum. Si autem accidat fluxus sanguinis interius dum operaris, tunc cauteriza locum uelociter: aut pone super ipsum quosdam pulueres abscindentes sanguinem. Deinde redi ad medicationem tuam, donec compleatur. Deinde liga membrum uulneratum cum ligamento conueniente ei, et cura ipsum, donec sanetur. Et ego narro tibi quod accidit uiro in pede suo, hoc idem accidens quod narro tibi. Quod est, quia accidit in pede suo nigredo, cum adustione quae assimilatur combustioni ignis: et corruptio illa in primis accidit in digito suo, donec coepit pedem totum. Properauit ergo uir ex seipso, postquam uidit corruptionem incidere in membro cum uehementia eius, quod inuenit ex dolore, et adustione eius: et incidit ipsum apud iuncturam, et sanatus est. Et postquam praeteriit ei tempus longum, accidit ei illa eadem corruptio in digito manus suae indice. Venit ergo ad me, et conatus sum recuperare illam superfluitatem cum eo quod posui super manum ex medicinis post mundificationem corporis eius: et non repercussa est superfluitas, et coepit incedere <choice><corr>in digitum</corr></choice> alium: donec coepit coruptio in manum. Vocauit ergo me, ad incidendum manum eius: et nolui illud, sperans ex me super repercussionem illius superfluitatis: et timui etiam super ipsum apud incisionem manus eius mortem. Quoniam uirtus uiri erat super casum. Postquam ergo desperauit de me, reuersus est ad terram suam: et peruenit ad me de eo, quia properauit, et incidit manum suam totam: et sanatus est. Et non attuli hanc narrationem, nisi ut sit adiutorium super illud quod cadit de genere huius aegritudinis: et ut sit significatio qua significetur, et secundum quam agatur.</p></div>
<div n="88" type="subchapter"><p type="head">¶ De cura Sinuum, et qualitate clisterizationis cum medicinis. Caput XC.</p> <p>Quando accidit apostema in quibusdam membris carnosis, et prolongatur spacium apostematis, donec collectionem facit saniei: deinde rumpitur, aut perforatur, et egreditur quod in eo est ex sanie, et remanet locus uacuus quasi sit uas: et cutis quae est super ipsum sicut pannus qui iam subtiliatus est: et non peruenit ad ultimum in corruptione sua, neque imprimit in os, neque in neruum, neque in ligamentum: meretur ut nominetur Sinus: et non nominatur Fistula: uerumtamen si prolongatur spacium eius, donec imprimat corruptio in aliquid horum membrorum, tunc nominatur Fistula, aut zuken. Et cura eius est, ut incidas illam cutem totam sicut reuoluitur: et praecipue quando subtiliata est, et facta sicut pannus: et confidis quia non aaehaeret cum loco, propter corruptionem suam. Si autem speras quod adhaereat cutis, et non consequitur ex eo corruptio illa ultima consecutione: et si in cute est spissitudo ex carne, tunc cura ipsum cum Clisteri: et est, ut consideres ad Sinum. Tunc si est magnus, et pus quod emittitur ex eo est foetidi odoris: tunc clisteriza ipsum cum medicamine aegyptio, quod est aceti, et olei, et ziniar, partes recipiens aequales, aggregentur in uase: et decoquantur super ignem, donec rubeat medicamen: et ueniat in spissitudinem mellis. Deinde accipe ex eo quod tibi necesse est: et dissolue ipsum cum aqua et melle, et clisteriza cum eo Sinum: et stringe orificium eius, et dimitte medicinam in eo ad quantitatem duarum horarum. Deinde extrahe ipsum cum expressione: fac illud diebus tot, donec mundificetur Sinus, et remoueatur foetor. Et quandoque clisterizatur cum aqua cineris, quando non est tibi praesens hoc medicamen: et est, ut accipias cinerem lignorum uitis, aut cinerem ex lignis ilicis: et proiicias super eam aquam. Deinde cola eam, et clisteriza cum ea, donec confidas quod Sinus iam ablutus est. Quod si infirmo non est tolerantia super medicamen aegyptium, neque aquam cineris, tunc clisteriza ipsum cum aqua et melle, cui iam permixtum est aliquid ex ziniar contrito. Aut clisteriza ipsum cum melle et uino permixtis, quoniam de proprietate mellis est, ut mundificet, et abluat: et uinum facit adhaerere Sinum, praecipue quando in uino est superfluitas stipticitatis et siccitatis. Cum facis illud aliquotiens, et confidis quod Sinus corruptio iam remota est: tunc clisteriza ipsum cum eo quod facit nasci carnem in eo. Et est, ut accipias ex emplastro dyafinicon: et dissoluas ipsum cum oleo rosato, et uino stiptico: aut clisteriza ipsum cum quibusdam medicinis, et unguentis aliis, quorum proprietates scripsi in tractatu unguentorum. Quod si orificium Sinus est strictum, in quo non capit cannula clisteris: tunc amplifica ipsum cum ferro parumper: aut pone in ipso licinium inuolutum in unguento aegyptio, aut in unguento basilicon, donec amplificetur. Et similiter si est orificium etiam amplum, tunc aggrega labia eius cum sutura: et dimitte ex eo quantitatem in quam ingrediatur clistere sine additione. Et similiter si orificium eius ex quo currit pus, est eleuatum ad superiora: tunc seca ipsum in depressiori loco qui est in ipso, ut currat ex eo pus usque inferius: quoniam pus quando coartatur in profunditate Sinus, prohibet carnem generari in eo. Quod si non est tibi possibile secare Sinum circiter inferius eius secundum quod uis: tunc conare, ut praepares membrum praeparatione qua currat ex eo pus cum facilitate secundum quod praeparatur tibi. Conare, ut non retineatur in eo aliquid ex pus omnino: et accipe medicinas consolidatiuas quae ponuntur super signum, conuenientes ad illud quod uis. Et extende eas super pannum lini. Et sit pannus tantae quantitatis, qua fiat communicatio totius Sinus. Deinde incide cum forficibus in directo orificii Sinus foramen, amplius orificio Sinus parumper. Deinde extende ex unguentis lenibus super pannum alium, secundum quantitatem foraminis: et pone eum super ipsum positione longinqua ab orificio Sinus, ut alleuietur exitus pus ex eo: et non auferas pannum magnum, nisi post dies aliquos uice una. Ille autem qui est super orificium Sinus, est ille quem remoues in omni hora, ut egrediatur quod aggregatur in eo ex pus: et ut scias, an illud quod currit ex eo uirus, est multum, aut parum: aut digestum, aut indigestum. Et cum hoc iterum considera locum Sinus ipsius, an in ipso sentiat dominus eius dolorem, aut non sit in eo dolor, et an sit in eo apostema, aut non sit in eo apostema. Cum ergo protenditur medicatio tua taliter, et uides materiam quae egreditur super orificium Sinus, tunc scias, quod Sinus iam adhaeret, aut approximat adhaerentiae: tunc ergo solue ipsum in mane, aut in tertio die: et quando soluis uulnus, tunc permuta pannum alium, et renoua unguentum. Si autem egreditur ex Sinu post spacium longum uirus subtile, tunc non desperes de adhaerentia eius, nam sanatio eius appropinquat, quoniam ex hominibus sunt qui tardant generationem carnis in uulneribus suis, et ex eis sunt qui agunt econtrario illius. Si autem egreditur ex Sinu post dies multos pus indigestum, tunc scias quod sinus non adhaeret. Si ergo tardatur adhaerentia Sinus, et prolongatur res eius: tunc adde in exiccatione medicinarum, uerum faciant medici, ut sint medicinae in substantia sua humidae, et in uirtute sua siccae: sicut unguentum dyafinicon, quando additur in eo superfluitas additionis ex zegi. Et ex magis ultimo quo curatur, est, ut accipias unguentum dyafinicon, et soluatur cum oleo rosato, et roretur super ipsum uinum antiquum aequale in substantia sua. Deinde confice ipsum cum eo, et utere ipso. Et iam facit simile huic actioni, quando non est tibi praesens unguentum dyafinicon, mel, quando decoquis ipsum, donec ingrossetur, et uteris eo. Aut accipe myrrham, et aloen, et olibanum: tere totum, et pulueriza illud super mel dum est super ignem. Deinde line super ipsum pannum, et stringe ipsum super Sinum: et line cum melle quod decoquisti, donec ingrossatum est: et pulueriza super ipsum species, et pone super ipsum pannum, et stringe eum. Et quandoque administratur in illo aristolochia longa, et radices lilii coelestis, et est lilium: et farina herbi, et centaurea. Utere eis simplicibus, aut aggregatis, tere ea, et cribella ipsa: et pulueriza super mel quod narraui, et utere eo. Quod si prolongatur res Sinus, et non sanatur hac curatione: tunc scias, quod in profundo eius est corruptio: aut iam facit impressionem in ossibus, aut in reliquis membris duris, aut ligamentis: tunc cura ipsum curatione Fistularum, secundum quod praemissum est.</p></div>
<div n="89" type="subchapter"><p type="head">¶ De cura Panaritii et unguis attritae, et incisione digiti additi, et sectione. Caput XCI.</p> <p>Panaritium est apostema quod nascitur sub ungue pollicis manus, aut pedis: et fortasse nascitur in reliquis digitis. Cum ergo prolongatur res eius, et negligitur curato eius, et apostematur apostemate calido: aut corrumpitur, et emittit pus, donec corrodit radicem unguis: et fortasse corrumpit eam totam, et fortasse peruenit corruptio ad os, donec est ei odor foetidus: et fit extremitas digiti lata, et fit color eius fuscus. Quando ergo tu curas ipsum, cum eo quod diximus in diuisione, et non confert curatio tua: tunc oportet ut incidas cum ferro totam superfluitatem quae remansit ex ungue. Deinde cauteriza uulnus post illud. Cauterium enim iuuatiuum est ualde. Si uero os est sanum, et est unguis etiam sana, et additiones uacuae unguis iam comprimunt carnem ad interiora, et incipiunt pungere ipsam, et laedunt eam: tunc oportet ut ponas Radium subtilem sub angulo unguis quae pungit carnem, et impelle eam sursum: et incide eam carnem cum facilitate, et pone super illud quod remanet de carne ex medicinis comburentibus, corrosiuis, donec remoueatur totum eius. Deinde cura illud cum unguentis, donec sanetur. Si autem corruptio iam imprimit in os, tunc oportet ut incidas illud os, et extrahas ipsum: non enim sanatur unquam dum permanet in eo os corruptum. Quod si uides corrosionem et corruptionem incedere in digitum, tunc incide eum in uno nodorum, secundum quod praemissa est eius rememoratio. Deinde cura ipsum, donec sanetur. Si autem accidat ungui attritio, aut percussio: et contingit in ea dolor uehemens, tunc oportet ut phlebotomes infirmum in primis. Deinde seca unguem cum Spatumili acuto sectione transuersa de sursum ad uisum. Et custodi, ne sectio perueniat ad carnem quae est sub ungue, nam tu facies accidere per illud super infirmum dolorem uehementem, et erit caussa ad natiuitatem carnis additae in loco. Deinde cura locum cum eo quod sedat dolores. Digitus uero additus qui nascitur in quibusdam manibus hominum, fortasse est carnosus totus: et fortasse sunt in quibusdam eorum ossa, et fortasse est in eo unguis: et quidam eorum nascitur in radice iuncturae, aut est natiuitas eius in quibusdam nodis digiti. Ille ergo qui nascitur in quibusdam nodis digiti, non mouetur: et ille qui nascitur apud iuncturam digiti, fortasse mouetur. Eius ergo qui ex eis est carnosus, sectio eius facilis est. Quod est, ut incidas ipsum apud radicem suam cum Spatumili lato. Eius autem cuius natiuitas est in radice iuncturae curatio, est difficilis. Abstine ergo ab incisione eius. In illo uero qui nascitur in digito apud ultimum nodorum, tunc oportet ut incidas in primis carnem eius incisione rotunda usque ad os. Deinde serra os cum una illarum Serrarum conuenientium ad illud. Deinde cura ipsum, donec sanetur. Consolidatio autem quae accidit digitis adinuicem, multotiens accidit aut ex natiuitate hominis, id est, nascitur cum eo, aut a consolidatione uulneris, aut combustione ignis, et similibus. Oportet ergo ut seces illam consolidationem, donec redeant digiti secundum formam suam naturalem. Deinde pone inter eos licinia, aut pannos infusos in oleo rosato: ut non consolidentur uelociter, et separa inter eos: aut pone inter eos laminam plumbi subtilem, donec consolidetur locus secundum quod oportet. Et similiter si accidat consolidatio quibusdam digitis cum palma, tunc seca illam consolidationem, secundum quod praeparatur et conuenit figurae membri.</p></div>
<div n="90" type="subchapter"><p type="head">¶ De incisione Vitium. Caput XCII.</p> <p>Uites sunt Venae inuolutae, grossae, plenae superfluitatibus melancholicis quae accidunt in pluribus membris corporis: et plurimum euentus earum est in cruribus, praecipue in cruribus iter agentium et laborantium, et portantium. Oportet ergo ut administres excussionem corporis ex cholera nigra aliquotiens excussione forti. Deinde phlebotoma patientis eas basilicam. Curatio uero earum cum ferro, est secundum duos modos. Vnus eorum est, ut secentur, et extrahatur sanguis niger. Et modus alter est, ut eleuetur Vena, et extrahatur tota. Sectio uero eius est secundum hunc modum. Embroca crus in primis cum aqua calida multum, donec resoluatur sanguis grossus faeculentus. Deinde stringe crus infirmi a superiori parte coxae eius, usque ad inferiorem partem genu cum uitta. Deinde seca uenam in loco uno, aut duobus, aut tribus sectione ampla. Deinde eleua, id est, extrahe sanguinem in manu tua ab inferiori parte cruris, usque ad sursum, et a superiori oportet ut phlebotomes infirmum in primis. Deinde seca unguem cum usque inferius: donec egrediatur ex sanguine quantitas quam uides sufficere, et quam tolerat uirtus infirmi. Postea liga eam: et praecipe ei, ut abstineat a cibis generantibus choleram nigram: et itera euacuationem et phlebotomiam, quando implentur Venae, et nocet illud infirmo. Eleuatio autem eius est secundum hunc modum. Rade crus infirmi, si in ea sunt pili multi. Deinde intromitte ipsum in balneum: aut embroca ipsum in crure eius cum aqua calida, donec rubeat, et exuberentur Venae: aut exercitetur exercitio forti, si non est ei praesens balneum, donec calefiat membrum. Deinde seca cutem in directo uenae sectione per longitudinem: aut in ultimo eius apud genu, aut in inferiori parte eius apud calcaneum. Deinde aperi cutem cum uncinis, et excoria uenam ab omni parte, donec appareat sensui: et est apud apparitionem eius, quod uides eam rubeam ad nigredinem decliuem. Cum ergo uadit ex cute, uides eam albam quasi sit chorda. Deinde intromitte sub ea Radium, donec quando eleuatur et egreditur de cute: suspende eam cum uncino caeco, leni. Deinde seca sectionem aliam prope illam sectionem tribus digitis. Deinde excoria cutem a superiori parte uenae, donec appareat. Deinde eleua eam cum Radiis sicut fecisti, et suspende eam cum uncino alio, sicut fecisti in primis. Deinde seca sectionem aliam, aut sectiones plures, si indiges illo. Deinde eleua, et incide ipsam ultima sectione apud calcaneum. Deinde extrahe eam ad sectionem quae est supra eam. Et fac illud, donec extrahas eam ex sectione quae est superior, uel altior sectionibus omnibus, donec quando egreditur tota: tunc incide eam. Si autem non obedit tibi ad extrahendum, et eleuandum: tunc intromitte acum cum filo forti duplo, et liga eam, et extrahe ipsam: aut intromitte sub ea Radium: et reuolue manum tuam ad omnem partem, donec egrediatur. Et caue, ne incidatur. Nam si incidatur, fit difficile tibi eleuare eam ualde, et ingreditur super infirmum ex ea nocumentum. Cum ergo extraxeris eam totam: tunc pone super locum uulnerum lanam submersam in uino et oleo rosato, aut oleo: et cura ipsum, donec sanetur. Quod si Vitis est contracta, habens tortuositatem cui sit inuolutio ad partes, et non est sicut diximus secundum rectitudinem: tunc oportet ut findas super eam ad omnem partem tortuositatis eius, et loca inuolutionis ipsius. Deinde suspende eam cum uncinis, donec eleues eam totam: et caue apud sectionem tuam super eam ne incidas uenam, aut uulneres: nam difficile fiet super te eleuare, uel extrahere eam. Conserua ergo prudentiam tuam. Forma Incidentis quo sanatur Vitis. Forma Vncini caeci. Non est ei curuitas sicut reliquis Vncinis, neque est acutae extremitatis, ut non uulneret uenam: et est grossae flectuositatis, lenis: quoniam si esset subtilis, incideret uenam subtilitate sua: imo sit ei superflua grossitudo, sicut diximus. </p></div>
<div n="91" type="subchapter"><p type="head">De extractione Venae cruris. Caput XCIII.</p> <p>Haec Vena generatur in cruribus in terris calidis, sicut Alizegi, et terra Arabum, et in terris aridis, calidis, paucae teneritatis, id est, in quibus non nascitur herba, neque arbor. Et fortasse generatur in locis aliis corporis praeter crura. Et generatio quidem eius est a putrefactione quae accidit sub cute, sicut accidunt intra corpora serpentes et uermes ascarides, et uermes generati inter cutem et carnem. Et signum incaeptionis euentus huius Venae est, quod accidit in crure inflammatio uehemens. Deinde uesicatur locus. Deinde incipit Vena exire ex loco illius uesicationis, quasi sit radix plantae, aut animal. Cum ergo apparet ex ea extremitas eius, tunc oportet ut inuoluas super ipsam frustum plumbi, cuius pondus sit ex drachma keil, usque ad drachmas .II. et noda ipsam: et dimitte plumbum suspensum ex crure. Quotiens ergo egreditur ex ea aliquid ad exteriora, inuolue illud in plumbo, et noda illud. Quod si prolongatur multum, tunc incide partem eius, et inuolue residuum. Et non incidas eam radicitus antequam egrediatur tota. Quoniam si incidis, contrahitur, et ingreditur in carnem: et facit accidere apostema, et putredinem in loco, et ulcus malum. Quapropter oportet, ut suauiter tractetur, et extrahatur paulatim, donec egrediatur ex ultimo sui, et non remaneat ex ea aliquid in corpore: et ex hac quidem Vena egreditur in quibusdam hominibus quod est in longitudine sua quinque palmorum et decem. Et iam peruenit ad me, quia exiuit uiro ex .XX. palmis. Si autem inciditur tibi in hora medicationis tuae: tunc intromitte radium in foramine eius, et perfora eam foramine longo, cum corpore, donec euacuetur totum quod est in ea ex materia: et administra putrefactionem loci cum medicinis diebus aliquot. Deinde cura ipsum curatione apostematum. Et haec quidem Vena quandoque habet ramos multos, praecipue quando apparet in iunctura pedis, aut in pede ipso: et accidunt ei orificia multa, et egreditur ex omni orificio ramus. Cura ergo ipsam, sicut diximus in diuisione, et cum eo quod praemissum est.</p></div>
<div n="92" type="subchapter"><p type="head">¶ De sectione super Vermes generatos sub cute, et dicitur Aegritudo bouina. Caput XCIIII.</p> <p>Haec Aegritudo nominatur in quadam terra apud nos Aegritudo bouina: propterea, quia multotiens accidit bouibus, et est uermis paruus unus, qui nascitur inter cutem et carnem. Et uadit in corpore toto, ascendendo et descendendo: et ostenditur sensui apud ambulationem eius de membro ad membrum, donec disrumpit ubicumque disrumpit in cute locum, et egreditur. Et generatio eius est ex putredine quorundam humorum. Sicut accidunt uermes et serpentes, id est, lumbrici, et ascarides in uentre. Et timetur ex malicia eius. Quia quando ipse uadit in corpore, et eleuatur ad caput, et peruenit ad locum: tunc fortasse aperit in eo, et egreditur, et destruit oculum: et accidit illud multotiens. Cum ergo uis curare eum, et extrahere ipsum, tunc non fit illud nisi apud ambulationem eius, et apparitionem ipsius sensui. Oportet ergo, ut stringas quod est supra eum, et quod est sub eo cum ligamento constrictione forti. Deinde seca super ipsum, et extrahe eum. Quod si profundatur in carne, et non inuenis ipsum: tunc pone super locum cauterium cum igne, donec moriatur. Et maius quod timetur, est corruptio eius, qua corrumpit oculum, sicut diximus. Si autem uides eum iam peruenisse in capite prope oculum, tunc stringe sub eo supercilium strictura bona. Deinde seca super ipsum, et extrahe eum. Et oportet ut utatur infirmus mundificatione sui corporis, cum medicinis soluentibus humores putridos malos. Et caueat sibi a cibis generantibus putrefactionem.</p></div>
<div n="93" type="subchapter"><p type="head">¶ De sectione super aegritudinem Nakir. Caput XCV.</p> <p>Haec aegritudo nominatur in terra nostra Nakir: et est dolor qui accidit in quibusdam membris: deinde permutatur de membro ad membrum. Et ego quidem iam uidi ipsum, secundum quod narro tibi. Vocatus sum ad mulierem infirmam in quibusdam uillis. Et detexit brachium suum, et uidi inflationem paruam in uena funis brachii. Et postquam remansi hora una, uidi unam inflationem incedere cum focili, sicut incedit uermis, ascendendo ad humerum eius uelocius quam esse potest: ut sit sicut argentum uiuum, quando currit de loco ad locum. Recessit ergo dolor ex illo loco, et fixus est in humero. Deinde sedi hora una, et cucurrit in reliquum corpus, donec perueniret in brachium aliud. Deinde narrauit mihi, quia reuoluebatur in toto corpore suo, secundum quod uidi. Miratus sum ergo de uelocitate permutationis eius de membro ad membrum. Et ego quidem ante illud non uideram hanc aegritudinem oculis meis taliter secundum hunc modum. Verumtamen uidi multos, qui inueniunt dolorem permutari de membro ad membrum: et non uidi ipsum oculis, sicut uidi eum in muliere. Et ego non cogito illud esse, nisi quod est propterea, quod mulier fuit ex illis qui sunt ex uillis sicci corporis detectarum uenarum: hinc ergo apparet sensui illa uentositas permutata. Et est necesse, ut non appareant secundum hanc rationem in illis qui sunt deliciosi, et corporibus humidis, occultarum uenarum. Cum ergo uis curationem eius, et sentit patiens illud dolorem: tunc si est apparens tibi oculo, sicut diximus, tunc stringe supra ipsum, et sub ipso uelociter: et seca supra ipsum, donec egrediatur illa uentositas coartata: et cauteriza locum. Si autem non uides ipsum oculis tuis: tunc cura ipsum cum excussione corporis, et cum eo quod expellit uentositates, et carminat eas cum pillulis foetidis, et pillulis de serapino, et similibus.</p></div>
<div n="94" type="subchapter"><p type="head">¶ De extractione Sagittarum. Caput XCVI.</p> <p>Sagittae diuersificantur secundum species suas, et secundum loca in quibus cadunt ex corpore. Earum uero diuersitas est: quoniam ex eis sunt quae habent cuspides magnos, et paruos: et concauae, et surdae. Et ex eis sunt quae habent tres angulos. Et ex eis quibus sunt linguae. Et ex eis quibus sunt astellae. Illae uero quae sunt secundum membra in quibus cadunt, est secundum duos modos. Aut enim membra sunt ex membris principalibus concauis, sicut cerebrum, et cor, et epar, et pulmo, et renes, et intestina, et uesica, et eis similia. Quando ergo cadit in aliquo horum membrorum, et apparent tibi signa mortis, quae ego narro tibi post, tunc oportet ut deuites extractionem illius sagittae ex eis, nam mors consequitur illum in quo est, in pluribus dispositionibus. Et quando non apparent tibi ista signa mala, et sagitta non est absconsa in profunditate membri, tunc extrahe ipsam, et cura uulnus. Ex signis enim cerebri quando cadit in eo sagitta, et penetrat os, et egreditur siphac quod est super cerebrum, est: quoniam accidunt ex illo soda uehemens, et scotomia, et uertigo, et rubedo in oculis, et inflatio, et rubedo linguae, et spasmus, et permixtio intellectus, et uomitus cholerae. Et fortasse egreditur sanguis ex naribus, aut auribus. Et fortasse abscinditur sermo, et destruitur uox. Et egreditur ex loco uulneris humiditas alba similis pulti. Et exit ex eo simile aquositati carnis. Si ergo apparent tibi ista signa, tunc abstine a curatione, et extrahe sagittam si non egreditur. Signa autem sagittae quando cadit in corde, sunt: quod ipsa est prope mammillam sinistram: et sentit cum ea quasi ipsa sit fixa in re dura, non in re uacua. Et fortasse sagittae est motus similis motui pulsus: et currit ex uulnere sanguis niger. Et sequitur illud frigus extremitatum, et sudor frigidus, et syncopis. Scias ergo, quod mors descendit procul dubio. Et signum sagittae quando uulnerat pulmonem, est exitus sanguinis spumosi ex uulnere: et uasa quae sequuntur collum, apostematur, et mutatur color infirmi. Et expirat spiritum magnum, altum: et quaerit attractionem aeris frigidi. Quod si cadat sagitta in uelamen, quod est in pectore: tunc est prope costas paruas: et fit anhelitus magnus cum dolore uehementi, cum suspirio: et mouentur omnia membra humerorum. Et si cadat sagitta in stomachum, tunc fortasse egreditur ex uulnere ex cibo aliquid indigestum. Et si cadit sagitta in Ventrem, et figitur in eo: egreditur aliquid stercoris ex uulnere, aut zirbum, aut intestinum quod iam disruptum est. Non est ergo spes in curatione eius, neque in extractione sagittae. Quod si sagitta cadat in Vesicam, et egrediatur urina: et procedit ex ea aliquid ad exteriora, et fortior sit dolor super infirmum: tunc scias, quia est mortale. Reliqua autem membra, sicut facies, et collum, et guttur, et spatula, et adiutorium, et spondiles dorsi, et furcula, et coxa, et crus, et eis similia ex membris saluantur secundum plures dispositiones: quando non inuenit sagitta arteriam, aut neruum: et non est sagitta uenenosa. Et ego narro tibi quod uidi de esse harum sagittarum, ut significes per illud super curationem tuam. Quod est, quia cuidam uiro cecidit sagitta in lachrymali oculi eius, in radice nasi. Extraxi ergo eam ipsi ex parte altera, sub adipe auris eius: et sanatus est, et non accidit ei in oculo eius nocumentum. Et extraxi sagittam aliam Iudaeo, quae cecidit ei in adipe oculi sui sub palpebra inferiori: et sagitta iam occultata erat, et non consecutus sum ex ea nisi extremitatem paruam eius, cum qua adhaeret in ligno suo: et erat sagitta magna ex sagittis arcuum Turcorum, cum ferro leni, in qua non sunt aures. Sanatus est ergo Iudaeus, et non accidit in oculo eius accidens malum. Et extraxi sagittam aliam ex gutture Christiani. Et erat sagitta arabica, et est illa cui sunt aures. Secui ergo super ipsam inter duas guidegi: et iam submersa erat in gutture eius. Subtiliatus sum ergo cum ea, donec extraxi eam: et sanatus est Christianus. Et extraxi sagittam aliam uiro quae ceciderat in uentre eius: et cogitauimus, quia moreretur ex ea. Postquam ergo praeterierunt ei triginta dies, et non mutatum est super eum aliquid ex dispositionibus eius, secui super sagittam: et ingeniaui super eam, et extraxi eam: et sanatus est, et non accidit ei accidens malum. Et uidi uirum cui cecidit sagitta in dorso eius, et consolidatum est uulnus super eam. Postquam ergo fuit post septem annos, exiuit sagitta in radice coxae eius. Et uidi mulierem cui cecidit in uentre suo sagitta, et consolidatum est uulnus super eam, et remansit sagitta intra ipsam: et non mutata est ex dispositionibus eius aliqua, et mulier non inuenit ei nocumentum in aliqua ex operationibus suis naturalibus. Et uidi uirum alium, cui cecidit sagitta in facie sua: et consolidatum est uulnus, et remansit, non inueniens ei multum dolorem: et similia istis multa. Et extraxi sagittam uiro ex principibus Regis, quae ceciderat ei in medio nasi sui, et iam declinauerat ad partem dextram parumper: et occultata erat sagitta tota. Vocatus sum ergo ad curationem eius post casum sagittae usque ad tres dies. Inueni ergo uulnus sagittae strictum ualde. Inquisiui ergo eam cum tenta subtili, et non sensi eam: et ipse quidem inueniebat punctionem et dolorem sub aure sua ex parte dextra. Speraui ergo, quod erat illa punctio ex extremitate sagittae. Emplastraui ergo locum cum emplastro in quo erat uirtus attractiua, et digestiua, confidens apud me, quod apostemaretur locus, et appareret mihi signum sagittae, ut secarem super eam: et non accidit in loco accidens significans quod sagitta consecuta sit locum. Assiduaui ergo cum emplastro super eum diebus multis: et non accidit accidens, et consolidatum est uulnus interim: et remansit infirmus de extractione eius spacio dierum, donec sensit sagittam die quodam intra nasum suum. Et narrauit mihi illud. Posui ergo super illud uulnus medicinam acutam, corrosiuam diebus multis, donec apertum est: et cum tenta tentaui ipsum, et sensi extremitatem sagittae subtilem quae adhaeret in ligno. Deinde addidi in apertione uulneris per illam medicinam acutam, donec apparuit nobis uisibiliter extremitas sagittae: et praeteriit mihi cum eo spacium temporis circiter quatuor menses. Deinde postquam amplificatum est uulnus, et possible fuit mihi intromittere forcipes in ipsam, et mouere ipsam, et non obediuit ad exitum: tunc non cessaui subtiliare, et ingeniare super eam cum modis ingeniorum, <choice><corr>donec</corr></choice> coepi super eam die quodam cum forcipibus decenter factis, secundum quod ueniet forma eorum in fine capituli, donec extraxi eam. Deinde restauraui uulnus. Et medici quidem iudicant, quod cartilago nasi non restauratur. Restauraui ergo ipsam, et consolidatum est uulnus, et sanatus est infirmas sanitate integra: nec nocuit ei aliquid omnino. Et ego narro tibi qualitatem extractionis quarundam sagittarum: ut ponas illud regulam et significationem super illud quod non dixi. Quoniam partes huius artis et distinctiones earum non comprehenduntur cum narratione: neque comprehendit illud liber, et artifex prudens comparat cum pauco super multum: et cum eo quod est paesens, super illud quod est absens: et inuenit operationem nouam, et instrumentum nouum apud descensus rerum extranearum huius artis quando accidunt. Dico ergo, quod sagittae non egrediuntur ex membris quibus sunt fixae, nisi secundum duos modos. Aut per attractionem ex loco ex quo intrauit. Aut contrario partis alterius. Et illa quae egreditur unde intrauit, aut est sagitta procedens in loco carnoso: et attrahitur, et egreditur. Quod si non obedit ad exitum ex hora in qua cadit: tunc oportet ut dimittas ipsam aliquot diebus, donec putrefiat caro quae est in circumitu eius: et alleuietur attractio eius, et eius egressio. Et similiter si figitur in osse, et non obedit tibi ad exitum, tunc dimitte ipsam etiam aliquot diebus: et itera eam cum attractione et motione omni die, donec egreditur. Quod si non obedit tibi ad exitum post dies, tunc oportet ut perfores in circumitu sagittae in ipso osse ab omni parte cum terebro subtili, donec amplificentur sagittae. Deinde attrahe eam, et extrahe ipsam. Si autem sagitta est fixa in capitis osse, et iam processit in uno uentrium cerebri, et apparent ex infirmo quaedam illorum accidentium quae dixi: tunc abstine ab attractione sagittae, et dimitte eam, donec aequetur esse eius post dies. Nam si sagitta peruenit ad sifach, tunc mors non prolongatur ei. Et si sagitta non est fixa, nisi in corpore ossis tantum, et non penetrat usque ad sifach: et remanet infirmus aliquot diebus, et non accidit ei ex illis accidentibus aliquid: tunc ingenia in attractione sagittae et extractione eius. Si autem est fixa ualde, et non obedit tibi ad attractionem: tunc administra terebella in circumitu sagittae, sicut narraui tibl: deinde cura locum, donec sanetur. Si autem Sagitta iam absconsa est in loco corporis, et occultatur et absconditur a sensu: tunc inquire eam cum tenta. Si autem sentis eam, tunc attrahe eam cum quibusdam instrumentis quae conueniunt attractioni eius. Si autem non potes super eam, propter constrictionem uulneris, et propter longitudinem sagittae in profundo: et non est illic os, neque neruus, neque uena: tunc finde super eam, donec amplificetur uulnus, et sit possibile extrahere sagittam. Quod si sunt ei aures quibus teneatur, tunc libera carnem fixam in eis ab omni parte, omni ingenio quo potes illud, et ingenia, si non potest super euasionem carnis in fractura aurium, et contorsione earum, donec euadat. Et tu quando administras extractionem Sagittae, in quocumque loco est, tunc utere contorsione manus tuae, cum forficibus ad partes omnes, donec facias eam euadere: et subtilia ultima subtilitate, ut non frangatur Sagita, et fiat difficilis tibi attractio eius, et ipsius extractio. Quod si non potes super eam ex hora una, tunc dimitte eam diebus aliquot, donec putrefiant quae sunt in circumitu eius. Deinde itera eam: alleuietur enim tuncia Si uero contrarietatem tibi facit fluxus sanguinis, tunc administra quod diximus ex curatione in capitulo suo: et custodi uirtutem tuam ab incisione uenae, aut nerui, aut chordae. Et administra ingenium omni modo quo tibi possibile est euasionis Sagittae: et sit illud cum facilitate, et tranquillitate, uel tarditate, et firmitate, sicut narraui tibi. Et oportet, ut facias cum trahis Sagittam, ut infirmus sit secundum figuram, secundum quam fuit apud casum Sagittae in ipso. Quoniam est magis iuuatiuum. Si autem non est tibi possibile illud, tunc administra quod tibi est possibile ex figuris. Sagitta autem quae egreditur ex contrario partis alterius, aut iam procedit ex ea aliquid ad exteriora: aut facit gibbositatem extremitas Sagittae per sensum ex superiore parte cutis propinquae, et uides eam eminentem: seca ergo super eam, et sit sectio secundum quantitatem quod capiant in ea forcipes. Deinde attrahe eam: ipsa namque fit facilis ad exitum. Si uero retinetur in osse, tunc torque manum tuam secundum rotunditatem, donec imprimat Sagitta in osse, et amplificet sibiipsi: deinde trahe ipsam. Et si non: dimitte eam diebus aliquot: deinde itera eam, donec egrediatur. Quod si lignum Sagittae est in ea, tunc impelle ipsam cum eo. Si autem cecidit lignum, et uis administrare impulsionem: tunc intromitte ad eam instrumentum concauum, ut ingrediatur concauitas eius in caudam Sagittae: deinde impelle eam cum ipso. Si autem Sagita est concaua, tunc impelle eam cum instrumento intrante in ipsam. Sagitta enim alleuiatur per illud. Quod si Sagitta est toxicata, tunc oportet, ut concaues carnem totam, in qua est uenenum: si est tibi possibile illud. Deinde cura eam cum eo quod conuenit ad illud. Quod si Sagitta est cadens in pectore, aut in uentre, aut in uesica, aut in latere: et est propinqua ex eo quod tangis cum tenta, et possibile est tibi secare super eam: tunc seca, et caue ab incisione uenae, aut nerui, et extrahe eam. Deinde sue uulnus, si uides, et cura illud, donec sanetur. Et haec est forma Forcipum, quibus extrahuntur Sagittae. Sint extremitates similes rostro auis, quae factae sunt sicut ferra: quando capiunt super Sagittam, non dimittunt eam. Et fiunt ex eis species multae, magnae, et paruae, et mediae, secundum quantitatem magnitudinis Sagittae, et paruitatis eius, et amplitudinis uulneris, et constrictionis eius. Forma Impellentis concaui. Et forma Impellentis surdi. Hoc est surdae extremitatis sicut Radius, ut alleuietur introitus eius in sagittam concauam, et impellatur cum eo. Huius extremitas impellentis concauae est concaua sicut penna auis: ut alleuietur introitus sagittae in ipsam et impulsio eius.</p></div>
<div n="95" type="subchapter"><p type="head">¶ De phlebotomia Venarum. Caput XCVII.</p> <p>Uenae phlebotomandae, quarum cucurrit consuetudo in corpore, sunt triginta. Ex quibus in capite sunt sexdecim: duae Venae pulsatiles, quae sunt post aures, dictae duae Herbae: et duae Arteriae, quae sunt in duobus timporibus apparentes: et duae Venae quae sunt  in duobus lachrymalibus duorum oculorum, quae dicuntur Aspicientes: et Vena praeparata in medio frontis: et uena quae est in extremitate nasi. Et duae Guidegi, quae sunt in collo. Et duae uenae quae sunt in labio superiore oris. Et duae uenae quae sunt in labio inferiore. Et istae sunt uenae quae dicuntur Algecherich. Et duae uenae quae sunt sub lingua. Venae autem quae phlebotomantur in brachiis, sunt quinque uenae in omni brachio. Vna earum est Cephalica, et est ex latere syluestri: et nominat eam uulgus uenam capitis. Et Fusca. Et est Media uena, et est composita ex ramo Basilicae, et ramo Cephalicae: et nominat eam uulgus uenam corporis. Et Basilica, et est posita in latere domestico: et nominatur etiam Titillicaris. Et nominat eam uulgus uenam uentris. Et Funis brachii, et est posita super focile: et est illa in qua phlebotomatur, et est illa quae apparet supra pollicem appatitione manifesta. Et Saluatella: et est uena quae est inter annularem et minimum: et sunt ei duo rami. Et in crure et in pede sunt tres uenae. Vna earum est quae est sub pollicis curuatura ex latere syluestri. Et secunda est Saphena: et locus eius est apud calcaneum ex latere domestico. Et uena Nesse: et locus eius est apud calcaneum ex latere syluestri. Et in crure alio sunt tres uenae similes illis.</p>
<p type="head">¶ De phlebotomia duarum uenarum post Aures.</p> <p>Phlebotomiae uero duarum uenarum quae sunt post Aures, iuuamentum est ad catarros antiquos, et hemigraneam, et sahafati, et ulcera capitis mala antiqua. Et qualitas phlebotomandi eam est secundum quod narro. Et est, ut radatur caput infirmi: et fricetur occipitium eius in loco duarum uenarum cum panno aspero fricatione bona. Deinde stringat infirmus collum suum cum uitta, donec appareant duae uenae. Et loca earum sunt post Aures in duobus locis depressis capitis. Quaere ergo eas digito tuo, et ubi sentis pulsum earum sub digito tuo, illic signa cum encaustro. Deinde accipe phlebotomum cultellarem, et est ille qui dicitur Incidens. Deinde intromitte ipsum sub uena in cute, donec perueniat phlebotomus ad os. Deinde eleua manum tuam cum uena et cute ad superiora, et incide uenam cum cute incisione incidente. Et sit longitudo incisionis quantitas duorum digitorum iunctorum, aut circiter illud: et fac exire ex sanguine quantum uis. Deinde stringe eam cum puluillis, et dimitte eam, donec sanetur. Et iam praecessit in principio libri incisio earum, et ipsarum cauterizatio.</p>
<p type="head">¶ De phlebotomia duarum Arteriarum in timporibus.</p> <p>Duarum uero Arteriarum quae sunt in duobus timporibus phlebotomiae iuuamentum, est ad hemigraneam antiquam: et sodam prauam, et obtalmiam assiduam: et cursum superfluitatum effusarum acutarum ad oculos. Et qualitas phlebotomandi eas est secundum quod narro tibi. Stringat infirmus collum suum multum, donec appareant duae uenae sensui apparitione manifesta: et demonstretur pulsus earum sub digito tuo. Tunc enim signa cum encaustro. Deinde eleua cutem desuper uenam ad superiora cum digito tuo indice, et intromitte phlebotomum incidentem desubtus, et eleua uenam ad superiora. Et incide eam, sicut fecisti in duabus uenis aliis: et fac currere ex sanguine secundum quantitatem necessitatis tuae. Deinde solue coartationem infirmi, et pone digitum tuum super uenam hora una. Postea pone super ipsam cotum et puluillos, et stringe ipsum desuper constrictione forti: et dimitte ipsam, donec sanetur. Et iam praecessit rememoratio earum, et ipsarum incisio, et earum extractio in principio libri.</p>
<p type="head">¶ De phlebotomia uenae frontis post phlebotomiam Cephalicae.</p> <p>Iuuamentum uero phlebotomiae uenae frontis est post phlebotomiam Cephalicae, ad aegritudines faciei antiquas: et ad hemigraneam, et rubedinem: et ulcera foeda. Et qualitas phlebotomiae eius est, secundum quod narro tibi. Coartet infirmus collum suum cum uitta, donec appareat uena. Deinde accipe instrumentum quod nominatur Fossorium. Cuius haec est forma. Pone acumen eminens quod est in capite Fossorii super ipsam uenam, et percute super ipsum cum pectine, aut cum re alia in modo eius: et dimitte sanguinem currere secundum quantitatem quam uis. Deinde solue perforationem infirmi, et stringe eam, donec sanetur. Et quandoque aperitur cum phlebotomo lato. Verumtamen non oportet, ut sit phlebotomus acutae extremitatis, sicut reliqui phlebotomi, imo sit latae extremitatis. Et phlebotoma eam secundum transuersionem: quoniam os est propinquum: et fortasse in eo frangetur phlebotomus quando est subtilis.</p>
<p type="head">¶ De phlebotomia Venarum in duobus Lachrymalibus.</p> <p>Iuuamentum autem duarum Venarum quae sunt in duobus Lachrymalibus duorum oculorum, est ad oculum ex scabie et rubedine: et sebel in oculo, et aegritudinibus faciei. Et qualitas phlebotomiae earum est, ut stringat infirmus collum suum cum uitta. Deinde phlebotoma eas: et tu sis stans super caput eius. Et fiat phlebotomia secundum transuersum ad longitudinem parum, cum phlebotomo paruo, lato parumper, nam in loco non est caro. Si enim phlebotomus est subtilis extremitatis, fortasse frangitur. Deinde fac currere ex sanguine quantum est tibi necesse. Et pone super eas cotum, et stringe eas nocte una, et solue eas.</p>
<p type="head">¶ De phlebotomia uenarum Nasi.</p> <p>Venae autem Nasi phlebotomia, est conferens ad febrem acutam, et sodam uehementem, et aegritudines faciei, sicut hemigraneam, et rubedinem quae accidit in facie: praecipue quando est antiqua. Et qualitas phlebotomiae eius est, ut stringat infirmus collum suum. Deinde tene nasum eius manu tua sinistra, et accipe phlebotomum subtilem, longum: et fige eum in medio leporis ipsius, inter illud quod distinguit nasum secundum rectitudinem. Quoniam uena non apparet sensui illic, et quia sanguis incipit fluere statim. Et oportet, ut ultimes manum tuam cum phlebotomo parumper: et facias currere ex sanguine secundum necessitatem tuam. Deinde liga ipsam nocte una. Ipsa enim restauratur uelociter.</p>
<p type="head">¶ De phlebotomia uenarum Guidegi.</p> <p>Duarum uero Guidegi phlebotomiae iuuamentum, est ad constrictionem anhelitus, et incaeptionem leprae, et aegritudines melancholicas, et impetiginem et ulcera mala, et corrodentibus, id est, herpetibus estiomenis. Et qualitas phlebotomiae earum est ut stringat infirmus sub utrisque in collo suo cum ligamento: et stet artifex super caput infirmi, et infirmus sit sedens super sedem. Deinde phlebotoma uenam ad longitudinem phlebotomia ampla parumper. Deinde extrahe ex sanguine quantitatem temperatam, aut secundum illud quod uides ex necessitate quae est ad illud. Deinde fac similiter de uena alia. Postea solue ligamentum, et stringe duas uenas strictura media: ut non praefocetur infirmus. Et dimitte eam usque mane. Sanatur enim uulnus.</p>
<p type="head">¶ De phlebotomia uenarum Algeberich.</p> <p>Venae autem Algeberich phlebotomiae iuuamentum est: quia confert ad alcolam in ore, et corruptionem gingiuae: et ulcera mala: et fissuras labiorum, et ulcera mala, etiam quae sunt in naso, et in circumitu eius. Et qualitas phlebotomiae earum est, ut facias sedere infirmum coram te: et stringe collum eius cum uitta. Deinde reuolue labium eius, et aspice ad duas uenas: quarum una est a dextera labii, et secunda a sinistra eius: et demonstratio utriusque est per nigredinem ambarum. Et illud uerum est: quia in circumitu earum sunt uenae minutae, nigrae. Incide ergo utramque incisione incidente. Si autem dubitatio est super te, et non scis quae earum est: tunc intende ad incisionem maioris earum, et ipsarum manifestiorem. Et similiter fac de duabus uenis quae sunt in labio superiore: et plurimum quidem currit consuetudo cum eo: et incide duas uenas quae sunt in labio inferiori.</p>
<p type="head">¶ De phlebotomia Venae sub lingua post Cephalicae phlebotomiam.</p> <p>Duarum uero Venarum quae sunt sub lingua phlebotomiae iuuamentum: est, quod phlebotomia Cephalicae est ad praefocationes quae sunt in gutture, et aegritudinem uuulae, et aegritudines oris. Et qualitas phlebotomandi eas est, ut sedeat infirmus inter manus tuas coram sole: et eleualinguam eius, et aspice sub lingua a latere eius uno uenam, et a latere eius alio uenam: et color utriusque decliuis ad nigredinem. Phlebotoma ergo utramque: et custodi, ne ultimes manum tuam in phlebotomando eas. Nam sub eius sunt arteriae, et fortasse accidet fluxus sanguinis ex illis arteriis.</p>
<p type="head">¶ De tribus Venis in cubito.</p> <p>Venae autem tres quae phlebotomantur in cubito, sunt in quarum phlebotomia cucurrit consuetudo in omnibus hominibus. Et phlebotomia earum fit secundum duos modos. Aut pungendo cum phlebotomo myrtino lato: aut oliuari ad subtilitatem decliui: aut secando cum phlebotomo cultellari, et est Alnesil. Et haec est forma eius. Sic Alnesil est, quod conuenit ad sectionem. Et ex eis sunt species latae, et subtiles secundum amplitudinem uenarum et stricturam earum Forma phlebotomi myrtini sit lata, sicut uides. Et conuenit ad aperiendas uenas concauas, plenas, procedentes, apparentes, grossas, et illas quae continent sanguinem grossum, turbidum. Et iste phlebotomus est minoris latitudinis, et subtilioris extreminatis. Et conuenit ad phlebotomiam uenarum subtilium, quae continent sanguinem subtilem citrinum</p>
<p type="head">¶ De phlebotomia Basilicae.</p> <p>Basilicae autem quae est una harum trium uenarum phlebotomiae iuuamentum est. Quia extrahit sanguinem ex aegritudinibus, quae sunt sub gutture et collo, ex eo quod sequitur pectus, et uentrem: et conuenit phlebotomatori cum phlebotomat eam, ut caueat, et sit super timorem ex ea nam sub ea est arteria. Si ergo errat, et addit in punctura phlebotomi, incidet illam arteriam, et accidet fluxus sanguinis. Quapropter oportet, ne phlebotomet eam cum phlebotomo pungente: imo sit secans cum Alnesil. Quod si non apparet Basilica apparitione manifesta, tunc oportet, ut alienes ipsam, et permuteris ad aliam, aut quaeras aliquem ramum eius: aut phlebotomes loco eius Funem brachii. Ipsa enim est manifesta, et seca eam cum phlebotomo Anesil, sicut diximus. Si autem uis phlebotomiam ipsius eiusdem, tunc oportet ante stricturam brachii, ut tangas locum, donec cognoscas locum pulsus. Deinde signa super locum cum encaustro, postea brachium, et seca uenam sectione concaua cum phlebotomo Alnesil, sicut diximus. Et caue ne cadat percussio per spacium a loco arteriae. Et quando uides, cum tu stringis ligamen, inflationem in loco quem signasti cum encaustro, tunc illa inflatio est inflatio arteriae: deuita ergo eam. Quod si uides sanguinem apud phlebotomiam salire, sicut urina pueri, et est sanguis subtilis, rubeus: tunc scias, quia est ex sanguine arteriae. Tunc ergo propera, et pone digitum tuum super ipsum spacio longo, deinde aufer digitum tuum. Si ergo abscinditur sanguis (multotiens namque abscinditur) tunc stringe brachium, et dimitte ipsum: et caueat infirmus a motione eius: et sit super timorem eius. Et non moueat ipsum diebus aliquot, donec sanetur. Si autem non abscinditur sanguis, et uincit te: et non est tibi praesens in momento tuo medicina, tunc incide arteriam, si apparet tibi. Nam extremitates eius contrahuntur, et abscinditur sanguis. Aut accipe corticem fistici, et finde eum: accipe medietatem unam, et stringe eam super locum uenae strictura decenti, cum ligamento et puluillis usque ad diem alium. Tunc si abscinditur sanguis, est bonum. Et si non: tunc cura ipsum cum eo cuius praecessit rememoratio ex loco puluerum abscindentium fluxum sanguinis: et abscisio sanguinis eius non est difficilis in pluribus dispositionibus, propter locum paruum uulneris, et possibilitatem ligamenti ex brachio.</p>
<p type="head">¶ De phlebotomia uenae Fuscae.</p> <p>Venae autem Fuscae phlebotomiae iuuamentum est, quod trahit sanguinem ex superiori parte capitis, et inferiore corporis: propterea, quia est composita ex ramo Basilicae, et ramo Cephalicae, sicut diximus. Et conuenit phlebotomanti eam, ut sit super timorem ex phlebotomia eius, nam sub ea est neruus. Si ergo addit in punctura phlebotomi, et inuenit neruum, accidit in ea stupor, et difficilis fit sanatio eius, et fortasse non sanatur penitus. Et iste neruus multotiens apparet sensui. Si autem occultatur in quibusdam hominibus, et est subtilis, et non ostenditur: tunc oportet ut ponas phlebotomiam tuam qua eam phlebotomas, sectionem cum Alnesil, et deuita neruum cum fortitudine tua. Quod si uena est inter duos neruos, tunc finde uenam in longitudine.</p>
<p type="head">¶ De uena Cephalica.</p> <p>Phlebotomiae autem uenae Cephalicae iuuamentum est, quia attrahit sanguinem ex capite, et confert ad aegritudines oculorum. Et oportet in hac uena proprie, si uis, ut phlebotomes eam pungendo cum phlebotomo oliuari, aut cum phlebotomo myrtino: quoniam est saluior uenarum omnium, quoniam non est subea arteria, neque neruus. Verumtamen conuenit tibi apud phlebotomiam, ut deuites cum phlebotomo caput lacerti tantum, et quaeras locum leniorem: et non nocet ei, si non inuenitur cum percussione prima, ut iteretur super eam cum phlebotomia aliquotiens. Verumtamen fortasse apostematur in quibusdam hominibus quando non phlebotomatur in percussione prima, sed non nocet ei illud apostema in aliquo.</p>
<p type="head">¶ De utilitate Phlebotomiae, et cautelis in ea obseruandis.</p> <p>Qualitas autem Phlebotomiae, et accidentia eius ex ea, in cuius rectificatione oportet te cogitare. Primum ergo illius est de quo oportet ut scias, quod phlebotomia non administratur, nisi in conseruatione sanitatis, et perseuerantia eius, et cautela ab aduentu aegritudinum. Et ut fiat phlebotomia in una uenarum trium quae sunt in cubito, scilicet Cephalica, et Fusca, et Basilica. Et ut fiat phlebotomia in principio Veris super ieiunium, in uere, et aestate: et autumno, et hyeme post comestionem, quando apparent significationes repletionis. Et fiat phlebotomia in die primo, aut in tertio, postquam praeterierint de die tres horae. Phlebotomia autem quae administratur in aegritudinibus, non habet horam determinatam: sed quando prouocat conuenientia et necessitas ad illud, in nocte, aut die, et in omni hora, et in omni tempore. Et non oportet, ut phlebotomentur pueri, donec ueniant super eos quatuordecim anni. Neque phlebotometur mulier praegnans, nisi a mense quarto usque ad septimum. Neque phlebotomentur senes, qui iam pertransierunt sexaginta annos. Cum ergo aliquis uult phlebotomari propter quemcumque modum sit: oportet, ut mundificet intestina sua ante phlebotomiam cum clisteri leni, si in eis est stercus multum retentum: ut non attrahant uenae apud phlebotomiam ex intestinis superfluitates putridas nocentes membris principalibus. Neque phlebotometur patiens toctina, id est, satietatem nauseatiuam: neque crapulatus, neque euadens ab ebrietate, donec remoueatur illud ab eis. Neque infirmus cum hydropisi. Et caueatur phlebotomia iterum post colicam passionem, et uomitum, et fluxum uentris, et multiplicationem coitus, et laboris, et exercitii, et uigiliarum, et ieiunii, et omnis quod dissoluit uirtutem ex re corporea aut animali. Deinde considera in subtilitate humorum ante illud, si sanguis est grossus cum cibis et potibus, et medicinis: si possibile est ei illud. Deinde introeat balneum, si non prohibet ipsum aliquid: aut exercitetur aliquo exercitio, ut subtilietur sanguis. Et pone phlebotomiam eius in pectore, circa tertiam diei, sicut diximus: et conare, ut euacuetur pectus eius illa die ex omnibus accidentibus animalibus malis: sicut angustia, et ira, et timor: et ex omnibus accidentibus corporeis, sicut labor, et poena, et superfluicoitus, et illis similia. Et sedi suae faciat esse praesentes res cum quarum usu cucurrit consuetudo hominum ex aromaticitate, et odoramento, et tripudio et similibus illis per quantitatem possibilitatis. Deinde sedeat phlebotomator super puluinari, quod sit altius quam puluinar phlebotomandi: postea extrahat brachium suum, et fricet ipsum phlebotomator manu sua bis, aut ter. Deinde stringat ligamentum cum corrigia, et inuoluat eam bis. Et sit strictura temperata, quoniam strictura quando est inaequalis, aut per superfluitatem in strictura, tunc prohibet cursum sanguinis: aut in mollificatione, tunc etiam prohibet cursum sanguinis. Deinde post stricturam oportet, ut fricet phlebotomandus manus suas simul adinuicem, donec inflentur uenae, et declarentur sensui. Deinde abstergat phlebotomator phlebotomum cum pauco oleo, antiquo proprie. Deinde ponat digitum suum indicem manus sinistrae super ipsam uenam sub loco cuius phlebotomiam uult, parum: ut non fugiat uena, et cassetur percussio. Quoniam ex uenis est quam inuenis sicut chordam fugientem apud phlebotomiam: et ex eis est quae est plena uentositate: et quando ponis phlebotomum super eam, contrahitur sub phlebotomo, et decipitur phlebotomator, et non aperit phlebotomus uenam: et si aperit eam, est stricta: propter illud ergo oportet, ut firmetur phlebotomator, et sit sollicitus in his rebus omnibus. Deinde deponat phlebotomum. Si ergo aperitur uena ex uice una, tunc bonum est. Et si non, tunc itera illud uice alia sub illo loco parum, aut supra ipsum cum festinatione: si non apostematur locus. Quod si apostematur, aut expauescit infirmus, tunc dimitte eum die, aut duobus diebus: et non stringat ligamentum. Fortasse enim attrahet apostema calidum. Neque ingrediatur balneum. Deinde iteret phlebotomiam, si amat. Quod si apertio est parua, aut currit sanguis subtiliter: et times ut non egrediatur ex sanguine quantitas quam uis: tunc itera phlebotomum in foramine ipso secundum rectitudinem, et adde in operatione parum. Et fac illud cum festinatione, antequam apostemetur locus, apostematus enim locus est in multis hominibus apud operationem paruam. Si ergo uides ipsum iam apostematum, tunc non iteres super ipsum omnino, non enim excusat apud te aliquid. Et pone super ipsum aliquid ex faece olei: quoniam alleuiat cursum sanguinis. Et est melior in hoc loco quam oleum ipsum, et quam reliqua olea. Et similiter administra faecem olei in omni phlebotomia tua, qua phlebotomas uenas apud prohibitionem cursus sanguinis: et faciunt illud tyriaca alfarach, et sagzenea, quando ponitur ex una earum super locum. Sanguis enim subtiliatur et resoluitur, quando est grossus. Quod si accidat in loco phlebotomiae apostema magnum, nam multotiens accidit, praecipue ei qui non est phlebotomatus nisi uice illa, aut est apertio uenae parua, tunc propera et pone super locum spongiam infusam in aqua et sale, calefacta parumper: et stringe eam hora una: quoniam soluitur. Et oportet, ut facias illud post exitum sanguinis ex uena ipsa, cum complemento sui, aut ex uena alia. Quod si remanet in loco post dies aliquid nigredinis, aut uiriditatis, non nocet illud: et si uis, pone super ipsum aliquid aloe, aut myrrhae solutorum: aut aliquid ex succo menthastri, id est, calamenti aut simile illius. Et multotiens quidem accidunt apostemata et eminentiae apud phlebotomiam Basilicae. Pone ergo manum tuam super ipsam, tunc si inuenis molliciem apud compressionem tuam super ipsam, tunc illa eminentia est mala. Caue ergo, ut ponas super eam aliquid ex eo quod diximus. Nam fortasse fluet ex ea sanguis arteriae. Sed fac emplastrum ei cum eo in quo est stipticitas, ut induretur locus. Deinde cura ipsum cum reliqua curatione, donec sanetur. Et oportet, ut extrahas omni homini ex sanguine secundum quantitatem uirtutis suae. Et quod apparet ex colore uincente super sanguinem. Nam sanguis si est niger, tunc dimitte ipsum exire, donec rubeat: et similiter si uides ipsum grossum: tunc dimitte eum, donec subtilietur: et similiter si est acutus, donec auferatur acuitas eius. Et oportet ei qui est plenus, fortis, et indiget extractione sanguinis uice una, ut amplificetur phlebotomia uenae, et sit phlebotomus latus: et in eo qui est debilis, sit econtrario illius. Et oportet, ut extrahat ipsum in uicibus, et ut sit foramen strictum: et melius quod administratur in phlebotomia uenae est, ut sit transuersa sectio, non punctura. Et iste modus phlebotomiae est saluus a fluxu sanguinis, et ab incisione nerui: et est laudabilior, et saluior quam phlebotomia per latitudinem et longitudinem. Et cui consueuit peruenire apud phlebotomiam syncopis, oportet ut cibes ante phlebotomiam modico pane infuso in aqua granati muzi: aut secaniabin, si est calefactus: et extrahas ei ex sanguine in tribus uicibus, aut quatuor. Et si est infrigidatae complexionis, tunc accipiat ante phlebotomiam panem infusum in syrupo miua, aut in syrupo de melle aromatizato cum speciebus, aut in syrupo aromatizato odorifero. Quod si accidat syncopis apud phlebotomiam, et est caussa eius exitus sanguinis multi: tunc oportet, ut sumat in potu aquam carnis, et syrupum odoriferum subtilem: et utatur aromaticitate cum algalia, et liniatur pectus eius cum ea: et utatur reliquis quae diximus in diuisione in capitulo syncopis ex euacuatione. Qui autem uult euentare brachium suum, et soluere sanguinem suum secundo: oportet ei cuius phlebotomia est propter euacuationem multam, et uirtus eius est debilis, ut soluat sanguinem paulatim per quantitatem uirtutis in diebus continuis. Qui uero uult euentare brachium suum, et soluere sanguinem suum secundo, et est corpus eius forte: tunc faciat illud post septem horas, aut nouem a phlebotomia sua prima. Qui autem uult attrahere sanguinem ex corpore suo ad contrarium partis ad quam declinat: oportet ut euentetur ei in die secundo, aut in tertio. In cuius uero corpore est sanguis multus iam calefactus, et acuitur, et facit accidere febrem: oportet, ut egrediatur ex eo sanguis in uice una, et extrahatur ex eo quantitas multa: et amplificetur apertio usquequo accidat syncopis: postquam tu fueris conseruans omnes conditiones phlebotomiae: et ut ponas manum tuam super pulsum eius apud cursum sanguinis, ut non accidat mors loco syncopis. Multotiens enim accidit illud, quando ignorat phlebotomator, et cadit negligentia. Et non oportet quando uis soluere brachium, et soluere sanguinem secundo, cum iam clausum sit orificium uenae, et fiat difficilis exitus sanguinis, ut prematur super ipsum cum uehementia, et curuatum extendatur uelociter. Nam illud est malum ualde, imo dimitte ipsum, donec phlebotometur secundo. Aut remoue cum acuitate phlebotomi illud quod coagulatum est ex sanguine in orificio uenae, et pone super ipsum aliquid salis dissoluti in aqua. Et pone super ipsum aliquid ex tyriaca alfaroch, aut sagzenea, et pone ipsum compressione leni, donec egrediatur sanguis. Si uero iam apostemata est uena, tunc dimitte eam, et non tegas eam, donec sedetur apostema. Quod si necessitas prouocat ad soluendum sanguinem secundo, et non est excusatio, tunc aut phlebotoma ipsum supra illum locum, aut in brachio alio in uena alia. Funis autem brachii phlebotomatur loco Fuscae, et Basilicae, cum non inueniuntur, et sunt occultae, quoniam est composita ex eis. Et qualitas phlebotomiae eius est, ut intromittat infirmus manum suam in aqua calida, donec rubeat focile, et appareat uena manifeste. Deinde stringatur super ipsam cum ligamento parum constrictione media. Deinde phlebotoma secundum transuersationem paulatim, non latitudinaliter, neque secundum longitudinem: et sit apertio ampla, et sit phlebotomia tua qua eam phlebotomas super iuncturam manus parumper. Quod si prohibetur exitus sanguinis, tunc itera manum in aqua calida, et dimitte sanguinem currere in aqua, donec consequaris necessitatem tuam. Si autem fueris in diebus aestatis, tunc excusaris ab iteratione manus in aqua calida. Et plurimum quidem ponitur cursus sanguinis in aqua calida in tempore hyemis. Et phlebotomia huius uenae est saluior omnibus uenis, quoniam non est sub ea uena pulsatilis, neque neruus. Phlebotomia uero Saluatellae manus dextrae, est conferens aegritudinibus epatis. Et qualitas phlebotomiae eius est, ut stringas mahason manus cum ligamento, aut manu tua, postquam tu intromittis eam in aquam calidam, donec infletur uena, et demonsteretur sensui ualde. Deinde phlebotoma eam transuersando. Et si incidis eam totaliter, non nocebit ei illud in aliquo. Et conserua, ne ultimes manum tuam cum phlebotomo. Sub ea enim sunt nerui digitorum denudati ex carne. Deinde itera manum ad aquam calidam, et dimitte currere sanguinem in ea. Nam si tu non iteras eam in aqua calida, coagulatur sanguis in orificio uenae, et prohibetur a cursu. Cum ergo extraxeris ex sanguine quantitatem necessitatis, tunc pone super uenam oleum et sal: ut non consolidetur uelociter. Et similiter oportet, ut facias cum omni ramo stricto. Iuuamentum uero phlebotomiae eius ex manu sinistra, est: quoniam est conferens ad aegritudines splenis: et similiter fac in phlebotomia eius, sicut fecisti in secunda aequaliter. Saphenae autem phlebotomiae iuuamentum, est ad aegritudines quae sunt in inferiori parte corporis, sicut aegritudines matricum, et retentionem menstruorum, et infirmitates renum, et ulcera coxarum et crurium antiqua, et similia ex aegritudinibus. Et qualitas phlebotomiae eius est, ut intromittat infirmus pedem suum in aquam calidam: et faciat super ipsum fricationem, donec exuberent uenae: et liga supra iuncturam pedis cum corrigia. Et uenae quidem locus est apud calcaneum, apparens uersus pollicem: et ramificantur ex ea in facie pedis rami multi. Phlebotoma ergo eam in ampliore ramo eius, aut apud calcaneum in aggregatione eius: quoniam est melius et saluius. Quod si phlebotomas eam in facie pedis, tunc caue a neruis qui sunt sub ea super faciem pedis. Et pone phlebotomiam tuam qua eam phlebotomas ex transuerso, quasi tu uelis incidere eam: et sit phlebotomus Nesil. Si autem prohibetur exitus sanguinis, tunc itera pedem eius in aqua calida: et dimitte sanguinem currere in eam, donec euacuatur. Quod si errat uenam phlebotomator in prima uice, tunc iteret cum phlebotomia ad superiora parumper, nam locus est saluus, et non times ex eo maliciam, quando tu caues a neruis, sicut diximus. Et similiter cum Saphena pedis alterius aequaliter. Venae autem Sciaticae locus, sicut diximus, est apud calcaneum ex latere syluestri. Et iuuamentum phlebotomiae eius est, ad dolorem anchae, quando est propter sanguinem calidum. Et qualitas phlebotomiae eius est, ut ingrediatur infirmus balneum, et festinet: et stringe crus eius a latere anchae usque supra calcaneum quatuor digitis, cum uitta subtili longa: non enim apparet nisi propter illud. Quando ergo apparet, tunc phlebotoma eam secundum quodcumque ingenium est tibi possibile, aut secundum transuersionem: et est melius, aut ut incidas eam incisione, aut seces eam sectione. Locus enim eius est saluior, et ipsa est in pluribus hominibus occulta ualde. Quod si non inuenis eam, et non apparet sensui omnino: tunc phlebotoma aliquem ramum eius, et est ille qui apparet in dorso pedis, et uersus auricularem: et caue a neruis, et fac currere ex sanguine quantitatem quam uis. Deinde solue stricturam, et pone super locum phlebotomiae corium, et stringe locum. Uelociter enim sanatur.</p></div>
<div n="96" type="subchapter"><p type="head">¶ De Ventosatione, et qualitate usus eius. Caput XCVIII.</p> <p>Uentosae fiunt ex cornibus, et ex aere, et ex uitro. Et Ventosatio quidem fit secundum duos modos. Cum scarificatione, et extractione sanguinis: et alter est uentosatio sine scarificatione. Et haec Ventosatio quae est sine scarificatione, est secundum duos modos. Aut enim est cum igne. Aut est absque igne. Et uentosis quae administrantur cum scarificatione et extractione sanguinis sunt quatuordecim loca corporis. Quorum unus est, Ventosatio Alnocrati, et est postremum capitis: et Alkehel, et est medium colli: et uentosae Alhagdahim, et sunt duae laminae colli a duabus partibus simul: et uentosae menti, et est sub mandibula in inferiori oris: et uentosae duarum spatularum: et uentosae Alachosos super finem caudae: et uentosae duorum focilium, et sunt medium duorum brachiorum: et uentosae duorum crurium: et uentosae duarum cauillarum. Et Ventosatio quidem non extrahit sanguinem tibi ex uenis minutis sparsis in carne, et propter illud non cadit uirtus ex eis, sicut est casus eius ex phlebotomia. Neque oportet, ut administretur uentosatio siue cum igne, aut absque igne in aliqua aegritudinum quae fiunt ex repletione, donec euacuetur totum corpus. Quod si necessitas prouocat ad Ventosationem ex aegritudine, aut propter consuetudinem, administramus eam in omni hora in principio mensis, in fine eius, et in medio ipsius, et in quocumque tempore fuerit. Quod est, quia ex hominibus est qui quando multiplicatur in eo sanguis, donec indiget extractione eius per uentosationem, inuenit in capite suo grauedinem, et sodahan. Et ex eis est qui inuenit repletionem et rubedinem in facie sua, capite suo, et collo suo. Et ex eis est qui inuenit pruritum in facie sua, et fronte sua, et tenebrositatem, et hebetudinem in oculis suis. Et ex eis est qui scalpit locum uentosationis suae. Et ex eis est cuius risus multiplicatur. Et ex eis est qui inuenit gustum sanguinis in ore suo: aut apostematur lingua, et expuit sanguinem. Et ex eis est cuius somnus multiplicatur. Et ex eis est qui uidet in somno suo sanguinem et rubedinem, et interfectos, et plagas, et quae sunt similia illis. Quando ergo uidemus aliquid ex illis, et proprie si est in tertia media mensis: praecipimus tunc uentosationem fieri, postquam praeterierunt de die duae horae, aut tres. Iuuamentum autem Ventosationis nuchae, est: quoniam ipsa confert ad grauitatem in capite, et quod effunditur ad oculos. At uero oportet, ut sit illud post euacuationem totius corporis. Et haec quidem Ventosa est loco phlebotomiae Cephalicae. Et non licet, ut utatur ea qui est frigidae complexionis, aut in quo est catarrus. Nam infert ei nocumentum magnum. Et propter illud non oportet, ut utantur ea senes, et in cuius capite sunt aegritudines frigidae. Qui autem super eam fit assiduus, generatur super eum obliuio. Et propter illud oportet, ut praecipias Ventosatori, ut deponat manum suam cum uentosa parumper ad inferiora, timendo ex generatione obliuionis. Ventosatio aut Alkehel, est loco phlebotomiae Fuscae, et phlebotomiae Basilicae, et propter illud confert asmati, et constrictioni anhelitus, et fissurae instrumenti anhelitus, et tussi, et repletioni. Et oportet, ut impellatur Ventosa Alkehel parumper, quoniam si ponitur inferius, generat debilitatem in corde, et stomacho. Ventosatio uero alhagdahim, confert doloribus accidentibus in capite, et obtalmiae, et hemigraneae, et perforationi, et dolori in radicibus dentium: et est loco phlebotomiae Basilicae. Et oportet, ut praecipias Ventosatori, ne premat manum suam cum scarificatione: ut non incidat arteriam, et accidat fluxus sanguinis. Ventosatio autem sub mento, confert alcolae in ore, et corruptioni gingiuae, et similibus eis ex aegritudinibus quae sunt in ore: et stat loco phlebotomiae alieherich, quae sunt in duobus labiis. Ventosatio autem spatularum, confert ad alchafacham, quae fit ex replexione, et caliditate. Ventosatio uero interiorum partium duorum focilium, confert iuuamentum phlebotomiae uenarum trium, Basilicae, et Fuscae, et Cephalicae: quoniam ipsa attrahit sanguinem ex omnibus illis uenis minutis, quae sunt in carne: et attrahunt illae uenae minutae ex uenis aliis grossioribus eis, donec peruenit attractio ad uenas tres. Et oportet, ut praecipias Ventosatori, ne multum procedat in scarificatione: quoniam locus est denudatus carne, et sub eo sunt nerui et arteriae. Ventosa autem quae uentosatur super alchausos, confert hemorroidibus Ani, et ulceribus inferioribus. Et oportet, ut praecipias Ventosatori, ut sit uentosa magna, et ut sit ex aere: quoniam locus indiget suctione forti, et fortasse franguntur Ventosae subtiles: et scarificetur scarificatione magna. Ventosae autem crurium minuunt diminutione manifesta: quoniam attrahunt sanguinem ex toto corpore, et conferunt doloribus antiquis in renibus, et matricibus, et uesica: prouocant menstrua, et conferunt bothor, et ademenul: et stant loco phlebotomiae duarum saphenarum, et alhorcobeni. Verumtamen debilitant corpus multum, et faciunt accidere syncopim in pluribus hominibus. Et Ventosarum alhorcobeni iuuamentum est propinquum iuuamento Ventosarum duorum crurium. Qualitas positionis Ventosarum est, ut ponas uentosam in primis uacuam, et sugas suctione temperata: et non prolonges positionem uentosarum, sed pone eas uelociter, et remoue eas uelociter, ut ueniant humores ad locum aduentu aequali: et non cesses iterare illud et continuare, donec uideas locum iam rubere et inflari, et appareat rubedo sanguinis: tunc ergo scarifica, et itera suctione paulatim. Deinde considera in dispositione corporum. Nam qui ex hominibus est tenerae carnis, rarorum pororum, oportet ut scarifices ipsum semel, non plus: ut non ulceretur locus. Et praecipe Ventosatori, ut amplificet scarificationem, et profundet parum: et temperet suctionem in facilitate, et uelocitate, et motu suaui. Quod si in sanguine est grossitudo, tunc oportet, ut scarifices ipsum bis. In uice quidem prima aperitur uia subtiliationi sanguinis, et aquositati eius: et in secunda quidem perscrutationi exquisitae extractionis sanguinis grossi. Si uero sanguis est faeculentus ualde, tunc fiat scarificatio uice tertia: ut consequatur ultimum. Et ad ultimum, quando uolumus extrahere sanguinem paulatim, uel parumper, sufficit nobis scarificatio una. Quod si uolumus extractionem sanguinis multi, scarificamus scarificatione plurima. Et si nos mensuramus, quod sanguis est grossus: tunc oportet, ut scarificetur scarificatione profunda: et terminus aequalis in scarificatione, est profunditas cutis.</p>
<p type="head">¶ Quid sit illud quod oportet administrari ex oleis apud positionem Ventosarum, et quid caueat uentosandus.</p> <p>IN illo quidem cuius cutis est grossa, dura, fusca, et pori eius sunt stricti, oportet ut ungantur loca Ventosare cum oleis apertiuis, lenitiuis, resolutiuis: si est in tempore aestatis, sicut est oleum alkeiri, aut oleum uiolatum, aut oleum de amigdalis dulcibus, aut oleum de semine cucurbitae. Et si est in tempore hyemis, tunc oleum narcissinum, aut oleum de lilio, aut oleum camomellinum, aut sarbatinum: et eis similia. Si uero superfluitas est grossa, frigida: tunc oleum sit amaracinum, aut oleum de balsamita aut oleum alben, aut oleum anetinum: et eis similia. Si uero uentosandus est amplorum pororum, tenerae carnis: tunc oportet, ut prohibeatur ab oleo, et oportet ut isti abluant loca Ventosarum earum post uentosationem cum aqua rosata, aut cum aqua frigida, aut cum aqua solatri, aut cum aqua cucurbitae, aut cum aqua portulacae: et similibus eis. Ille autem cuius sanguis est multae humiditatis, abluat uentosas cum aceto, aut cum aqua myrti, et sumach: et similibus eis. Cuius autem superfluitates sunt grossae, abluat uentosas suas cum uino antiquo, aut cum aqua samsuci, aut decoctione aneti, aut camomillae: et eis similibus. Et oportet, ut caueatur uentosatio in balneo, aut in uestigio balnei, imo oportet, ut administretur post exitum ex balneo per horam, aut per horas duas. Et non oportet, ut dormiat aliquis post uentosationem.</p>
<p type="head">¶ Quid est quo oportet ut regatur Ventosandus, aut Phlebotomatus ante uentosationem.</p> <p>ET post eam oportet, ut consideres in primis: tunc si Ventosatus, aut Phlebotomatus <choice><corr>sit</corr></choice> cholericus, et uincunt super sanguinem eius acuitas et inflammatio: tunc oportet, ut accipiat infrigidantia, sicut granatum muzum: et etiam endiuiam cum aceto et lactuca, et secaniabin, et iuleb: et eis similia. Et pone cibaria eius pullos, et carnes ouium sekebiget, et cibos conditos cum agresta: et eis similia. Et cuius complexio est frigida, oportet ut sumat in potu syrupum de melle, aut de almiua, aut alsecaniabin de seminibus factum: et sumat uinum odoriferum medium, quod est inter uetus et nouum: et praecipiatur, ut utatur paucitate cibi. Et pone cibum eius pullos, et canebir: et passeres, id est, paruas aues: et pullos columborum issiadebet. Et oportet, ut potus die uentosationis et phlebotomiae plus sit quam cibus: et oportet, ut detur in potu in quibusdam hominibus in horis tyriaca alfaroch, aut medicamen de musco, id est, muscata, aut alesselithe ante uentosationem: et ante phlebotomiam, aut post: ut confortentur membra principalia, et subtilietur sanguis. Et non oportet, ut sumant eam in potu calefacto.</p>
<p type="head">¶ De Ventosis sine scarificatione.</p> <p>Uentosae autem quae sunt sine scarificatione, sunt Ventosae quae ponuntur super epar, et splenem, et podagram, et super uentrem, umbilicum, et loca renum, et pixidem anchae: quoniam ista membra non sufferunt scarificationem super se. Et non quaeritur per eas, nisi aut attactio ex membro sanguinis ad membrum: sicut ponimus Ventosam super mammillas in aegritudine fluxus sanguinis narium. Et utimur eis, ut soluamus a membro uentositatem frigidam inuiscatam in membro: sicut ponimus uentosam super uentrem, et umbilicum. Ipsa enim rarificat membrum, et calefacit ipsum, et remouet dolorem propterea, quia resoluit illam uentositatem. Etiam ponitur super renes, quando accidit in eis opilatio, aut lapis. Uirtute enim attractionis suae fortasse aperit opilationem, aut eradicat lapidem ex loco suo. Et similiter facit quando ponitur super epar, et splenem apud uentositatem terendam in eis utrisque. Et istae Ventosae administrantur uacuae cum sectione tantum. Et quandoque administrantur cum igne. Et quandoque administrantur plenae aqua tepida in aegritudinibus pleuresis: et illud est, ut impleatur Ventosa, et sit magna, aqua calida sola, aut aqua in qua decoctae sint herbae quae conueniunt.</p>
<p type="head">¶ Forma Ventosae administratae cum igne.</p> <p>Sit amplitudo orificii eius duorum digitorum apertorum, secundum quod formauimus: et quantitas eius in profundo sit medietas palmi: et sit in latere eius in loco qui est circiter medium eius, foramen paruum, secundum quantitatem quod ingrediatur ipsum acus: fiat ex aere simul, aut citrino, grossorum marginum, lenium, aequalium, tersorum: ut non laedat membrum apud positionem suam super ipsum: et sit in medio eius uirga transuersa ex aere, aut ferro, ubi ponitur candela cum igne. Et iam fit haec uentosa magna, maior ea quam narrauimus, et parum minor illa, secundum aegritudines et aetatem eius qui utitur. Ventosae enim puerorum, et extenuatorum sunt aliae, quam uentosae uirorum, et grossorum corporum. Qualitas autem ponendi hanc uentosam cum igne super membrum, est, ut accendas licinium cum igne ex lino decenter, aut candelam paruam ex caera: et pone eam super medium uirgae transuersae quae est in medio uentosae: ut sit accensus ignis circiter inferiorem partem uentosae, ut non comburatur corpus infirmi. Deinde ponatur super membrum: et digitus sit super foramen quod dixi, donec quando tenemus uentosam: dum indigemus, auferamus digitum, et egredietur uapor super illud foramen, et soluetur uentosa statim. Deinde igni licinium secundum modum suum, et itera eam, si indiges illa. In Ventosa autem quae administratur in aegritudine pleuresis cum aqua, non est uirga transuersa, neque foramen: et non administratur, nisi quia impletur aqua, et ponitur super membrum tantum. Et haec est forma eius. Et haec Ventosa quanto plus est magna, ut capiat aquam multam, est melior.</p></div>
<div n="97" type="subchapter"><p type="head">¶ De suspensione Sanguisugarum. Caput XCIX.</p> <p>Sanguisugae non administrantur in pluribus, nisi in quibus membris non est possibilis positio uentosarum, propter paruitatem eorum, sicut labium, et gingiua, et eis similia. Aut in membro denudato a carne, sicut digitus, et nasus, et eis similia. Et qualitas utendi eis est: ut ueneris ex Sanguisugis quae sunt in aquis dulcibus, mundis a putredinibus. Deinde dimittantur die et nocte in aqua dulci, donec famelicae sint, et non remaneat in uentre earum aliquid. Deinde euacuetur corpus in primis cum phlebotomia, et cum uentosis. Deinde absterge membrum infirmi, donec rubeat. Postea ponantur super ipsum. Cum ergo implentur, et cadunt, et est possibilis suctio loci cum uentosa, tunc est magis ultimum in iuuamento: et si non, tunc ablue locum cum aceto. Deinde cum aqua multa, et fricetur, et exprimatur. Quod si prolongatur cursus sanguinis post casum Sanguisugarum, et est illud resudando: tunc infunde pannum lini in aqua frigida, et pone ipsum desuper, donec abscindatur resudatio. Quod si multiplicatur sanguis, tunc pulueriza super ipsum zegi tritum, aut gallas, et similia eis ex stipticis: donec abscindatur sanguis. Aut ponantur super locum medietates fabarum excorticatarum: et dimittantur, donec adhaereant fabae in loco, nam sanguis abscinditur. Et oportet si necessaria est iteratio Sanguisugarum, quando est possibile, mutare eas. Si autem prohibentur Sanguisugae a suspensione, tunc abstergatur locus cum sanguine recenti. Aut fige acum in locis, donec egrediatur aliquid ex sanguine. Deinde ponantur, nam ipsae quando sentiunt aliquid ex sanguine, adhaerent statim. Quando ergo uis ut cadant, pulueriza super eas aliquid ex aloe trito, aut salem, aut cinerem: et cadent statim.</p> <p>¶ Partis Secundae Finis.</p></div>
</div>
<div n="3" type="chapter"> <p type="head">¶ Liber Chirurgici Albucasis Pars III.</p>
 <p type="head">¶ Sermo uniuersalis de restauratione, et dislocatione, et curatione torsionis, et similibus. Caput I.</p> <p>Hoc Capitulum etiam multotiens est necessarium in arte Medicinae, et est restauratio fracturae, et dislocationis accidentium in ossibus. Scitote o Filii, quia iactant se de hoc Capitulo stolidi medicorum et uulgi, et qui non inspexerunt unquam antiquorum librum, neque legerunt ex eo literam. Et propter hanc caussam fit, quod iste modus ex scientiis in terra nostra est priuatus. Et ego non obuiaui in eo unquam bono omnino, et non adeptus sum ex eo illud, quod sum adeptus nisi propter longitudinem lectionis librorum antiquorum, et studium super intellectum eorum, donec extraxi scientiam illius ex eis. Deinde adhaesi experimento et studio longitudine uitae meae. Et iam descripsi uobis ex illo in hoc Capitulo totum quod continet scientia mea: et super quod praeteriit experimentum meum, postquam abbreuiaui illud uobis, et liberaui illud ex occupatione elongationis, et abbreuiaui illud fine abbreuiationis, et ostendi illud fine declinationis: et formaui in eo formas multas ex formis instrumentorum quae administrantur in eo, cum sit ex additione declinationis, sicut feci in duobus Capitulis praecedentibus.</p>
<div n="1" type="subchapter"><p type="head">¶ Summae, et collectiones ex esse fracturae ossium, ex eis quarum praemissio necessaria est, antequam incipiamus rememorationem membrorum fractorum, et diuersorum, si uniuscuiusque. Caput II.</p> <p>Oportet, ut dicamus in prologo huius Capituli, summas sermonis, et capitula, ad quarum intellectum cogitur in primis artifex ad stationem super earum ueritatem: scilicet ut uos, et qui sunt prompti, sciant, uel addiscant hanc artem nobilem, et alii a uobis. Dico, ergo, quod quando accidit alicui fractura, aut dislocatio, aut torsio, aut casus: tunc oportet, ut properes in primis ad phlebotomandum eum, et soluendum ipsum, aut utraque simul: si non prohibeat aliquid, sicut debilitas uirtutis: aut est ille cui accidit aliquid ex illis puer, aut senex decrepitus: aut est tempus uehementis caloris, aut uehementis frigoris ualde. Deinde sit contentus in cibo suo, oleribus frigidis, et carnibus auium, et haedorum: et prohibe uinum, et carnes grossas, et repleri ex cibis et omni cibo qui replet uenas sanguine. Donec quando securus sis ex apostemate calido, et non times effusionem materiei ad membrum: tunc redeat infirmus ad regimen suum primum cum quo cucurrit consuetudo eius. Cum ergo incipit os fractum restaurari, tunc oportet, ut cibetur infirmus cibis nutrientibus nutrimento multo, grosso, graui, in quibus sit uiscositas: sicut cibaria facta ex tritico cocto cum aqua, et rizum, et capita, et pedes, et uentres uaccarum, et oua, et pisces recentes: et uinum grossum, et similia illis. Cum hoc enim regimine fit coagulatio fracturae uelocius, et melius. Et scias, quod ossa fracta, quando sunt in uiris qui sunt in prima senectute, et decrepitis, non est possibile, ut continuentur et consolidentur secundum naturam suam semper, propter exiccationem membrorum eorum: et consolidantur et continuantur quae ex eis sunt in fine lenitatis, sicut ossa puerornm paruorum. Verumtamen natura annectit super os fractum ex omni parte aliquid simile glutino, in quo est grossitudo, quo adhaeret et stringit ipsum, donec conglutinantur adinuicem, et ligantur adinuicem, donec uenit in fine fortitudinis et firmitudinis, sicut fuit in primis, donec non prohibet ipsum aliquid ab operationibus suis: et propter hanc caussam est necesse, ut ponas nutrimentum infirmi cibaria, in quibus sunt grauitas, et uiscositas, et grossitudo, sicut diximus. Et scias, quod fracturae species sunt diuersae, secundum diuersitatem membrorum: quoniam fractura cruris, est diuersa a fractura ossis capitis: et fractura ossis pectoris, est diuersa a fractura ossis dorsi: et similiter reliqua membra omnia diuersa existunt adinuicem: et ego ueni cum rememoratione omnis speciei fracturae expositae in Capitulo suo distinctae ab alia. Et diuersificantur species fracturae ossis etiam in seipsa. Quoniam fit fractura eius arcuata, praeter quod accidant in ea astellae. Et quandoque fit fractura eius secundum longitudinem ossis: et sunt fracturae eius satagiae, id est, astellae, et additiones procedentes, sicut sunt in calamo, cum aptatur cultello ad scribendum. Et non procedentes: et est fractura cum uulnere et disruptione in capite: et est fractura fissura parua. Et omni speciei est ingenium, uel instrumentum proprium in restauratione eius, secundum quod ueniet rememoratio eius, distincta in locis suis. Et ex eo quo cognoscitur fractura ossis, est tortuositas eius, et ipsius eminentia: et apparitio eius sensui, et sonitus eius quando comprimis ipsum manu tua. Quando ergo non est in loco tortuositas apparens, neque sonitus apud tactum tuum cum tangis os cum agitatione, neque inuenit infirmus magnum dolorem: tunc non est illic fractura, imo possibile est, ut sit tortuositas, aut fissura parua: non ergo oportet, ut moueas ipsum cum manu et compressione omnino, imo pone super ipsum ex medicinis, quarum uenit rememoratio, post momentum illud quod conuenit loco: deinde stringatur strictura subtili. Et scias, quod locus quando arcuatur, et scinditur in duo, praeter quod accidant in eo satagiae, uerumtamen remouetur omnis pars a compari sua: tunc oportet tibi, ut incipias ab hora tua ad rectificationem eius, aequando ipsum antequam accidat ei apostema calidum. Si autem accidat ei apostema calidum, tunc dimitte ipsum diebus aliquot, donec quiescat apoestema. Deinde aequa ipsum secundum quemcunque modum potest ex lenitate et ingenio. Et scias, quod restauratio eius, et ipsius aequatio, est facilior quam ossis, in quo accidunt satagiae. Deinde stringe ipsum, secundum quod ueniet tibi rememoratio eius. Si uero in osse sunt satagiae, tunc necessaria est extensio huius membri fracti ex duabus partibus, si manus sit, aut pes: aut cum manu tua, si membrum est paruum: aut cum duobus funibus, aut cum fune et manu. Et sit positio tua qua ponis membrum super locum aequalem, secundum figuram suam naturalem, donec quando extenduntur partes membri fracti: tunc conare, ut redire facias illas additiones omni ingenio, et secundum quemcunque modum potes in locis suis: et caue secundum fortitudinem tuam, ne accidat super infirmum per operationem tuam dolor, neque laesio: et conare secundum fortitudinem tuam, ut applices unum duorum ossium cum socio suo, secundum meliores formas. Et oportet in illa hora, ut tentes et tangas ipsum manu tua. Si ergo uides illic aliquid diuersum, rectifica ipsum, et aequa illud per quantitatem tuae uirtutis. Et caue extensionem uehementem, et compressionem fortem, sicut faciunt multi stolidorum. Multotiens enim faciunt accidere per operationem illam suam apostema calidum, aut contractionem in membro: sicut iam uidimus illud ex operationibus eorum multotiens. Deinde annecte post aequationem, et decentem operationem, et stricturam illius membri, et quietem, et tranquillitatem: et mone infirmum super ipsum. Et fac ipsum cauere, ne moueat ipsum in hora suarum uigiliarum, et somni sui apud reuolutionem suam, et agitationem suam, et apud egestionem suam, et omnes motus suos ultima uirtute sua. Et ut caueat, ne sit positio membri positio cum qua sequatur dolor. Quod est, quia quando sentit in dispositione positionis membri dolorem, aut laesionem: tunc oportet, ut permutes ipsum ad dispositionem aliam ab illa cum qua non sentiat dolorem. Et caue cum illo, ut sit positio eius illa aequalis, recta: ut non accidat in membro tortuositas, quando restauratur. Et qualitas stricturae membri fracti est, secundum quod narro. Scias, quod membra fracta diuersificantur in paruitate sua, et eorum magnitudine, et ipsorum forma. Quae ergo ex eis sunt parua, sicut brachium, et digitus, et focile, et similia eis, tunc oportet, ut sit inuolutio panni mollis, subtilis. Quae autem ex eis sunt grossa, sicut coxa, et crus, oportet ut sit in eis inuolutio lata, dura. Quoniam ligamentum latum, connectit membrum magnum, et stringit ipsum ab omni parte strictura aequali, ita quod non ingreditur ipsum macula. Deinde incipe post euacuationem tuam ab aequatione ponere linimentum conueniens ad illud, in stuppa leni super locum fracturae ipsius. Deinde incipe inuoluere ligamentum super locum fracturae ipsius tribus inuolutionibus, aut quatuor, secundum quod meretur membrum: et stringe manum tuam parumper cum ligamento. Deinde uade cum eo ad partem superiorem a loco fracturae, et stringe minus quam fuit strictura tua, qua strinxisti locum fractum. Deinde elonga te cum inuolutione a loco fracturae parumper, et mollifica stricturam paulatim, donec capias ex loco sano rem magnam. Deinde accipe uittam aliam, et inuolue eam iterum super locum fractum inuolutionibus. Postea uade cum inuolutione ad partem inferiorem a fractura. Et sit operatio tua in strictura inuolutionis, et mollificatione eius, secundum quod diximus in inuolutione prima superiore. Deinde pone inter inuolutiones ex stuppa leni, aut panno, cum quo aequetur tortuositas fracturae, si est in ea tortuositas: et si non, non ponas in ea aliquid. Deinde inuolue super ipsam uittam aliam. Postea aequa super has inuolutiones astellas decenter factas statim, si non est in loco inflatio, neque apostema calidum. Si autem in ea est inflatio, aut apostema: tunc pone super eam quod sedet illud apostema, et auferat inflationem: et dimitte eam aliquot diebus. Deinde stringe super ipsam tunc astellas. Et sint Astellae ex medietatibus cannae latae, rasae, formatae sapienter: aut sint ex ligno unde fiunt cribra, quae fiunt ex pino, aut geraid, id est, ramis palmae, aut calingi: et sit amplitudo omnis Astellae, secundum hanc formam, et hanc eandem figuram. Verumtamen oportet, ut Astella quae ponitur super ipsam tracturam, sit grossior et latior parumper, quam reliquae Astellae: et longitudo Astellae sit secundum quod licet membro ex magnitudine et paruitate. Deinde stringe super Astellas cum uitta alia, secundum stricturam primam eandem. Deinde liga desuper cum filis decenter, secundum quod diximus de strictura: et est, ut sit strictura tua super locum fracturae plus: et quanto plus elongatur a fractura sit, strictura minor. Et oportet, ut sint fila media in grossitudine et subtilitate, et sint ex lino molli. Quoniam si fila sunt grossa, sicut uidi ex operatione stolidorum ponentium fila sua ex chordis lini tortis, est error magnus: quoniam cadit strictura cum eis extra qualitatem. Et fila subtilia iterum non conueniunt: quoniam tu non consequeris per stricturam cum eis illud quod uis. Et non oportet, ut sit inter astellam et astellam minus quam digitus. Quod si laeditur infirmus per extremitates astellarum post stricturam in locis sanis: tunc pone sub eis ex stuppa leni, aut lana carminata, donec nihil laedatur ex illo. Quando autem est fractura cum uulnere, et accidit disruptio in cute, ego ueniam cum rememoratione eius in capitulo secundum singularitatem. Et scias, quod non omne membrum fractum oportet ut stringatur cum astellis a primo die. Quod est, quia membrum quando est magnum, non oportet ut ponas superipsum astellas, nisi post quinque dies, aut septem, aut plus, secundum securitatem tuam ab euentu apostematis calidi. Et iste est modus emplastrorum, quibus restaurabant antiqui, quae ponuntur super fracturam et dislocationem.</p>
<p type="head">¶ Modus Emplastri communis abbreuiati, restaurans fracturam, conueniens pluribus complexionibus, praecipue mulieribus, et pueris: quoniam est ex eo super quod non uincit calor, neque frigus.</p> <p>Et est, ut accipias ex puluere molendini, et est medulla farinae quae pendet in parietibus molendini apud motum molae: et conficias ipsum sicut est, praeter quod cribelles ipsum cum albugine oui: et pone confectionem eius non spissam, neque subtilem. Deinde utere eo.</p>
<p type="head">¶ Modus Emplastri alius, restaurantis fracturam, et dislocationem, et torsionem.</p> <p>Recipe almess, et laudani, et acaciae, et enulae, et mugath: et suc, omnium ana .ʒ.X. myrrhae, et aloes amborum ana .ʒ.V. et alethil .ʒ.XX. terantur omnia, et cribellentur, et misceantur cum aqua alethil: aut cum albugine oui, si complexio infirmi est calefacta. Deinde utere hoc emplastro. Nam ipsum est bonae compositionis, restaurat ossa fracta uelociter, et confert pluribus hominibus.</p>
<p type="head">¶ Modus Emplastri alius, quod etiam confert fracturae et torsioni.</p> <p>Recipe mugath, et mess, et alteae albae, omnium ana .ʒ.X. myrrhae, et aloes amborum ana .ʒ.V. acaciae .ʒ.VI. boli armeni .ʒ.XX. terantur omnia contritione multa, et cribellentur, et conficiantur cum aqua, aut albugine oui: et administrentur.</p>
<p type="head">¶ Modus Emplastri ad iuncturas, et ossa separata ex locis suis: et sedat dolorem accidentem eis, et scissuram ossis, et fracturam.</p> <p>Sumatur lana succida, et submergatur in aceto, et oleo decocto: et ponatur super locum. Et in hoc quidem Emplastro non est uirtus restaurationis, sed est bonum in sedatione apostematis calidi: et expellit dolores proprie.</p>
<p type="head">¶ Modus Emplastri, quod restaurat os fractum.</p> <p>Sume folia fici surdi, et folia papaueris syluestris: et tere omnia, et fac emplastrum ex utrisque.</p>
<p type="head">¶ Modus Emplastri abbreuiati, administrati apud restaurationem fracturae ossis: et quando tu uis resolutionem residui apostematis.</p> <p>Recipe radicis alteae, et camomillae, et florum uiolarum, et farinae herbi, omnium ana partem unam: terantur omnia, et conficiantur cum uino, si non est membrum calefactum. Si uero est calefactum, tunc confice illud cum aqua coriandri humidi, aut cum aqua, et utere eo.</p>
<p type="head">¶ Modus Emplastri alius fortioris in resolutione, quam istud primum, quando accidit apostema durum apud restaurationem membri.</p> <p>Recipe radicis alteae, et seminis lini, et balaustiae, et melliloti, et samsuci, et floris uiolarum, et camomillae, omnium ana, partem unam, terantur omnia, et conficiantur cum aqua salicis, aut cum aqua dulci, aut cum uino. Totum illud secundum caliditatem membri, et quietem caloris eius. Hippocrates uero non dixit in libro suo, quod ponatur super membrum fractum apud restaurationem eius, nisi caerotum factum ex caera, et oleo: non aliud: et narrauit, ut sit medium inter grossitudinem et subtilitatem. Galeno autem uisum est, ut ponantur super membrum fractum apud restaurationem eius res, in quibus est exiccatio caliditatis, sicut myrrha, et aloes et olibanum, et similia eis ex eis quae narrauimus.</p>
<p type="head">¶ Modus Emplastri quod confert ad laesionem et dolorem.</p> <p>Recipe mugath, et ciceris, et capillorum hominis incisorum, aut pennae auis, et alteae, et salis partes aequales: terantur, et cribellentur, et conficiantur: et fiat ex eo emplastrum. Quantitas autem secundum quam oportet, ut remaneat ligatura, deinde soluatur, est, ut consideres tunc, si non accidit infirmo dolor, neque pruritus, neque mouetur os fractum a loco suo: tunc non resoluas ipsum diebus multis. Quod si accidat ei in loco pruritus uehemens, aut dolor inquietans, aut inflatio: tunc propera, et solue in hora ipsum, et aufer emplastrum ab eo: et accipe pannum lenem, aut spongiam marinam lenem, humidam: et submerge eam in aqua tepida, et ablue cum ea locum, donec quiescat pruritus, et sedetur dolor. Deinde dimitte membrum quiescere una hora. Deinde pone super ipsum lanam succidam, submersam in aceto et oleo, aut oleo rosato: et liga super ipsum nocte una, donec sis securus ab apostemate calido, et quiescat inflatio membri, et remoueatur dolor eius. Deinde itera ipsum ad stricturam subtilem, et emplastrum paruum: et non stringas ipsum constrictione tua prima, et subtilia cum eo, donec sanetur. Quod si uides, quod apostema, et rubedo, et dolor, et inflatio, et omnia accidentia iam remota sunt penitus, et indiges emplastro et strictura, tunc itera illud sicut fecisti in primis aequaliter. Quod si non accidit membro aliquid ex eis quae diximus, tune non soluas ipsum, nisi post tres dies, aut quatuor, aut quinque, aut septem. Et quando que dimittitur uiginti diebus totum illud, secundum quod apparet tibi ex solutione membri, sicut diximus, donec quando adhaeret fractura, et approximat coagulatio carnis super eam: adde etiam tunc in strictura plus quam strictura tua prima tota: et adde etiam in ingrossatione cibi infirmi, secundum quod praecessit rememoratio eius. Si autem uides locum fracturae iam exiccari, et extenuari plus quam oportet: tunc scias, quod nutrimentum prohibetur peruenire ad ipsum. Embroca ergo ipsum cum aqua tepida apud omnem uicem qua soluis ipsum, et sit illud in omnibus tribus diebus, et alleuia stricturam parumper. Per hanc ergo operationem currit ad membrum nutrimentum, et sanatur uelociter. Illud autem quod faciunt stolidi restauratores ex fractura membri uice alia, quando non restauratur in primis, secundum quod oportet, et restauratur secundum tortuositatem, est error ex operatione eorum, et timor magnus: et si esset rectum, dixissent illud antiqui in libris suis, et operati fuissent cum eo. Et ego non uidi alicubi eorum uestigium in illo omnino, et rectius est, ut non fiat illud.</p></div>
<div n="2" type="subchapter"><p type="head">¶ De factura accidente in capite. Caput III.</p> <p>Species fracturae sunt diuersae, et figurae eius multae: et caussae eius sunt distinctae. Nam ex fractura est quae fit a percussione cum ense: et percussio aufert os totum usquequo peruenit ad siphac, quod est sub osse, sicut facit axia in ligno: et propter illud nominatur haec species fracturae Axialis. Aut ensis incidit quiddam ossis, et incidit faciem eius, et non penetrat incisio usque ad ultimum eius: et nominatur haec species fracturae Kalaan, id est, Leuatio absolute. Et est uulnus duarum fracturarum, aut magnum, aut paruum. Et ex fractura est, quae est contritio, aut attritio: et caussa eius est percussio cum lapide, aut casus super lapidem, aut eis similia. Et haec fractura est etiam aut penetrans, quae iam appropinquat panniculo, quod est sub osse: aut est in facie ossis: et est uulnus harum duarum fracturarum etiam aut paruum, aut magnum. Et ex fractura est, quae est occulta in osse in subtilitate capilli: et est fissura parua, et propter illud nominatur haec species fracturae Capillaris. Et ex eis est fractura, quae fit a casu, aut percussione lapidis, et eis similium, quae faciunt ingredi laminam ossis ad interiora, et fit loco concauitas: sicut accidit caldariis aeris, quando occurrit eis percussio, et ingreditur pars eorum ad interiora. Et plurimum quidem fit illud in capitibus humidorum ossium, sicut sunt capita puerorum. Et fiunt omnibus istis speciebus fracturae satagiae separatae, et ego ueniam cum rememoratione illius totius in loco suo. Et cognoscimus omnes has species fracturae per detectionem super eam, et inquisitionem earum cum tentis, et ablationem carnium corruptarum, quae sunt super eas. Species uero Capillaris cognoscitur per hoc, quod detegitur super os, et abstergitur, et linitur super ipsum cum encaustro: fractura enim apparet nigra. In curatione autem fracturae, considera in primis accidentia infirmi: tunc si uides ex accidentibus quod significet significatione manifesta super timorem, sicut uomitus cholerae, et extensio, et amissio intellectus, et abscisio uocis, et syncopis, et febris acuta, et egressus oculorum, et rubedo eorum, et similia eis ex accidentibus in pluribus dispositionibus, proculdubio non sanatur: et si uides accidentia non terrentia te, et speras salutem: tunc incipe curationem eius. Quod est, si uenit ad te uulneratus in primis cum uulneratur: et est   illud in diebus hyemis, tunc oportet, ut studeas in ablatione ossis ante diem quartumdecimum secundum omnem dispositionem. Et si est in diebus aestatis, tunc oportet, ut properes remouere os ante diem septimum, antequam corrumpatur quod est sub osse ex panniculo, et accidant illa accidentia quae narrauimus. Quod si fractura ossis iam peruenit ad panniculum tangentem cerebrum, et est cum minutiis, et attractione: tunc oportet, ut incidas partem comminutam, et attritam, secundum quod narro tibi. Et est, ut radas caput uulnerati: et detege super os secundum quemcunque modum possibile est tibi: et secundum figuram uulneris, et quod leue est super infirmum. Quod si accidat tibi apud detectionem ossis fluxus sanguinis, aut apostema calidum: tunc oppone ei cum eo quod oportet. Et est, ut impleas locum cum pannis infusis in uino, et oleo rosato: et facias quiescere uulnus, donec sedetur apostema, et sis securus a fluxu sanguinis. Deinde incipe in curatione ossis, et ablatione eius. Et illud fit secundum unum duorum modorum. Modus quidem unus est, ut incidas os cum Incisorio strictae aciei: et haec est forma eius. Dende administra Incisorium aliud post Incisorum latius eo parumper: et haec est forma eius. Deinde administra etiam Incisorium aliud latius etiam quam secundum. Et modus secundus est, ut sit apud te numerus Incisoriorum diuersorum: quorum quaedam sint latiora quibusdam, et quaedam eorum breuiora quibusdam: et sint in ultimo acuitatis extremitatum suarum, et sint ex ferro indo, aut fuled: et utere facilitate in percussione super Incisorium, ut non concutiat caput, et laedat ipsum. Si autem os est forte, durum: tunc oportet, ut perfores in circumitu eius, antequam tu administres Incisoria, cum Terebris quae nominantur Terebra non profundantia: et non nominantur ita, nisi quoniam ipsa non pertranseunt terminum ossis carnei ad illud, quod est post ipsum: propterea, quod Terebro est extremitas rotunda super illud, quod est sub capite eius acuto, similis margini, et circulus paruus prohibet submergi, et pertransire spissitudinem ossis. Et conuenit tibi, ut accipias ex istis Terebris numerum multum, quorum unumquodque conueniat quantitati spissitudinis ossis, donec praesens sit tibi omni craneo Terebrum: cuius extremitatis acutae quantitas in longitudine et breuitate sit, secundum quantitatem spissitudinis illius cranei. Et haec est forma trium specierum Terebrorum, uel Trepanorum. Qualitas autem perforandi in circumitu ossis fracti, est: ut ponas Terebrum super os, et reuoluas ipsum digitis tuis, donec scias, os iam penetratum esse. Deinde permuta Terebrum ad locum alium, et pone quod est inter omne foramen quantitatem grossitudinis radii, aut circiter illud. Deinde incide cum Incisoriis quod est inter omne foramen ex osse: et fac illud subtilius quam potes super illud ex fine leuitatis, sicut diximus, donec eradices os, aut manu tua, aut cum aliquo alio ex quibusdam instrumentis, quae parasti ad illud: sicut tenaliae, et forpices subtiles. Et oportet, ut caueas omni cautela, ne tangat Terebrum, aut Incisorium aliquid ex siphac. Cum ergo circumieris os perforando, et separatum fuerit a siphac, si fuerit continuum cum eo, et extraxeris ipsum, oportet ut radas, et aeques extremitatem eius quod remanet in osse cum instrumento alio simili Incisorio. Verumtamen oportet, ut sit tenuis et subtilis magis aliis Incisoriis. Quod si remanet aliquid ex ossibus paruis, et satagiae: tunc accipe ea cum facilitate, cum eo quod est apud te ex instrumentis. Deinde cura uulnus post illud cum liciniis, et unguentis quae diximus. Et modus alius operationis est facilis, prorsus longinquus a timore: quem dixit Galenus, et laudauit ipsum laude magna: et iste est sermo eius. Necese est tibi in primis, ut incipias detegere partem ossis ex loco, in quo fractura est uehementior, et manifestior: donec quando detexeris illam partem, et posueris sub eo extremitatem huius Incisorii lenticularis, cuius haec est forma. Et pars lenticularis, lenis non incidit aliquid: et pars acuta eius in duabus lateribus eius uadens in longitudinem, sicut uides: ut sit pars lenticularis innixa ad siphac, facie eius incidente acuta in osse. Deinde percute super Incisorium a parte una cum malleo paruo, donec incidas totum os cum facilitate, sicut reuoluitur: et tu sis securus ex panniculo, quod non accidat in eo accidens, quod timeas prorsus. Et si medicans non esset stultior hominum, et magis ignarus eius, nec esset dormiens, tunc si remaneret aliquid annexum ossi ex panniculo in quibusdam locis, incideret ipsum ab eo cum extremitate incisorii lenticularis ipsius, et liberaret ipsum ab eo cum facilitate. Liberatur enim ab eo sine nocumento, et absque timore. Et si fractura ossis non penetret usque ad panniculum, et illud quod abscinditur ab osse est facies eius, et remanent in ipso asperitas et satagiae subtiles: tunc oportet, ut radas illam asperitatem, et eradices illas satagias cum rasoriis subtilibus ex quibus praeparasti numerum diuersarum quantitatum, ut sit tibi possibile administrare ex eis in omni loco conuenientiora eorum, et rectiora ipsorum, secundum illud ad quod perducit te operatio, et ipsum os fractum, et figura eius. Et oportet, ut administres in rasione tua, qua in primis radis os, latius illorum rasoriorum. Deinde utere post ipsum subtiliore eo. Et non cesses facere illud secundum continuitatem, donec peruenias ad administrandum tenuius, et subtilius eorum omnium. In unaquaque autem fissurarum reliquarum paruarum capillarium, et fractura subtili, oportet ut administres curam, secundum illud quod perducit ad rectificationem eius. Et est res quae non occultatur super omnem, cui in hac arte est quodlibet studium, et stetit super illud quod scripsimus, et ostendimus in fracturis magnis. Si autem panniculus detectus retinetur, quando tu eradicas os: tunc oportet, ut accipias pannum lini, secundum quantitatem uulneris, et submerge ipsum in oleo rosa, et pone ipsum super orificium uulneris. Deinde accipe pannum alium duplicatum, aut triplicatum, et submerge ipsum in uino et oleo rosa, et pone ipsum super pannum primum: et fac illud quam facilius potes super illud, ut non grauetur siphac. Deinde administra supra ipsum ligamentum latum: et non stringas ipsum, nisi per quantitatem quae teneat uulnus tantum: et dimitte ipsum cum hac cura die uno, aut diebus duobus, donec sis securus ab apostemate calido. Deinde solue ipsum, et administra post illud medicinas cum quibus est superflua siccitas: sicut radices lilii, et farina herbi, et puluis thuris, et aristolochia, et similia eis: et est, ut facias ex istis medicinis puluerem, qui puluerizetur super uulnus sicut sunt siccae. Et uniuersaliter administra in illo omnem medicinam de proprietate cuius est ut abstergat, et non mordicet. Et caue secundum tuam uirtutem, ut uulnus in curatione tua sit limpidum: neque sit in ea sordes unguenti, neque sordicies. Neque dimittas uirus aggregari in eo omnino: quoniam quando uirus aggregatur super panniculum cerebri, corrumpit eum, et putrefacit ipsum, et accidit super infirmum post illud malicia magna: et iam accidit in siphac capitis, cum mundificatur ab eo os, praecipue quando negligitur cura eius, nigredo in superficie eius. Considera ergo tunc, si accidunt infirmo accidentia quae diximus, scias, quia est pernitiosum proculdubio. Et si nigredo non accidit, nisi a medicina quae ponitur super ipsum, et est in uirtute illius medicinae, ut faciat illam nigredinem: tunc oportet, ut accipias ex melle partem unam, ex oleo rosato partes tres, et linias cum eis pannum. Deinde pone ipsum super siphac: postea cura ipsum cum speciebus curationis quae conueniunt, donec sanetur.</p></div>
<div n="3" type="subchapter"><p type="head">¶ De restauratione Nasi quando frangitur. Caput IIII.</p> <p>Scias, quod non franguntur ex Naso nisi duae partes eius superiores simul, aut una earum: propterea, quod ipse sunt duo ossa: quoniam inferius eius est cartilaginosum, non frangitur, et non accidit ei nisi attritio, et tortuositas, et simitas. Si frangitur una duarum partium eius, tunc oportet, ut intromittas digitum paruum in foramen Nasi, et aeques illam fracturam digito tuo indice, et pollice deforis, donec redeat Nasus super figuram suam naturalem: et fiat illud arte, cum facilitate. Et caue, ne accidat per operationem tuam illam super infirmum dolor. Quod si fractura est in superiore parte Nasi, et non perueniat ad illam digitus: tunc oportet, ut aequetur extremitate radii, in quo sit grossitudo parua. Si uero fractura est in duabus partibus, tunc fac simile illius: et propera cum restauratione eius in die primo fracturae, si est possibile. Et si non, tunc post diem septimum, aut decimum apud quietem apostematis calidi. Deinde intromitte in extremitate Nasi licinium ex panno lini, si fractura est in parte una: aut intromite duo licinia si fractura est in duabus partibus: et sit in licinio grossitudo tantae quantitatis, quae impleat foramen Nasi. Et dixerunt quidam antiquorum restauratorum, ut infundantur licinia in butyro, et permutentur omni die. Illud uero non uidetur mihi, imo oportet, ut infundatur licinium in albugine oui, confecto cum puluere molendini. Deinde dimitte licinium, donec firmetur os, et induretur cartilago. Et quandoque intromittitur in Nasum loco licinii penna anseris, postquam inuoluitur super ipsam pannus lenis: et fit, quod ipsa tenet fracturam Nasi uehementius, et ut non prohibeatur infirmus ab inspiratione. Et non est haec res necessaria. Si uis, fac illud: et si uis, fac licinia. Quod si accidat Naso iterum dum operaris apostema calidum, emplastra nasum cum caeroto, aut cum coto infuso in oleo rosato, aut modico ex dyaquilon. Si autem non accidit apostema calidum, tunc oportet, ut emplastres ipsum cum farina sisami, et puluere thuris confecti cum albugine oui. Deinde pone super ipsum stuppam lenem, et non liges Nasum cum aliquo omnino. Si uero franguntur ossa Nasi fractura parua, aut comminuuntur, tunc oportet, ut scindas super ea, et extrahas ipsa cum instrumentis quae conueniunt eis. Deinde sue scissuram, et cura ipsum cum eo quod incarnat, et consolidat ex emplastris conuenientibus ad illud, uel unguentis. Quod si accidat inter Nasum uulnus, tunc oportet, ut cures ipsum cum liciniis: et administres cannulam de plumbo, donec sanetur.</p></div>
<div n="4" type="subchapter"><p type="head">¶ De restauratione Mandibulae inferioris, quando disrumpitur. Caput V.</p> <p>Quando disrumpitur Mandibula inferior, et fractura eius non est cum uulnere: conspice tunc si est fractura eius deforis tantum, et non frangitur in duo, et curuatur ad interiora: tunc cognitio eius est facilis. Oportet ergo, si est fractura eius in parte dextra, ut intromittas digitum indicem sinistrae in os infirmi: similiter si fractura est in mandibula sinistra, tunc intromitte indicem manus dextrae: et impelle cum eo gibbositatem fracturae deintus cum facilitate ad exteriora cum manu tua altera ab interiori parte ossis decenter, et cum eo aequa ipsam. Quod si fractura mandibulae iam separata est in duo, tunc oportet, ut administres extersionem a duabus partibus, secundum rectitudinem: donec possibilis sit aequatio eius. Si autem iam accidit in dentibus commotio, aut disruptio: tunc stringe illos de quibus speras quod remaneant cum filo auri, aut argenti, aut seta. Deinde pone super mandibulam fractam caerotum. Deinde pone super ipsum pannum duplicatum, et pone super pannum astellam magnam decenter factam: aut frustum cutis soleae aequale, in longitudinem mandibulae. Deinde liga ipsum desuper, secundum quod praeparatur tibi ligatura eius, et conuenit ipsius applicatio, donec non destruitur: et praecipe infirmo, uti tranquillitate et quiete: et pone cibum eius sorbitiones lenes. Si autem estimas, quod iam alteratur aliquid figurae aliquo modorum: tunc propera, et solue ipsum in die tertio. Deinde rectifica quod alteratum est ex eo, et emplastra ipsum ex puluere molendini, cum albugine oui, aut cum farina sisami, postquam tu abstuleris caerotum: et pone super emplastrum lanam lenem. Dum ergo permanet annexum illud emplastrum super ipsum, et non alteratur ossis dispositio, dimitte ipsum, ne soluas, donec sanetur: aut stringe fracturam. Multotiens enim stringitur haec fractura in tribus septimanis. Quod si interim accidat apostema calidum, tunc administra illud quod diximus multotiens in sedatione eius, donec remoueatur illud apostema. Et si fractura est cum uulnere, considera. Namsi iam separatur ex osse frustum, aut a satagie: tunc subtilia te in hoc, ut auferas illa frusta satagiae cum eo quod conuenit tibi in ablatione eorum ex instrumentis. Si uero orificium uulneris est strictum, tunc amplifica ipsum cum phlebotomo secundum quantitatem necessitatis tuae. Deinde quando abstuleris illa satagie, et non remanserit ex eis aliquid, sue tunc orificium uulneris, si est amplum: et si non, pone super ipsum ex emplastris quae conueniunt ad illud, et incarnant illud, donec sanetur.</p></div>
<div n="5" type="subchapter"><p type="head">¶ De restauratione Furculae, quando frangitur. Caput VI.</p> <p>Plurimum quidem frangitur Furcula ab anteriore parte ex parte humeri, et fractura eius fit secundum unum <choice><corr>trium</corr></choice> modorum. Aut enim frangitur et separatur in duo, praeter quod accidant in ea satagiae: et est facilius ad restaurationem eius. Aut ita, quod accidunt in osse satagiae: et est difficilius ad restaurationem. Aut ita, quod est fractura cum uulnere. Et operatio in ea quando fractura est absque uulnere, est, ut facias praesentes esse duos ministros, ut teneat unus eorum adiutorium quod sequitur Furculam fractam, et alter extendat collum uersus partem. Deinde aequa fracturam digitis tuis, donec fiat forma eius, secundum quod oportet: et non sit in ea eminentia, neque concauitas. Quod si indiges extensione plus, tunc oportet, ut ponas sub titillico infirmi spheram ex panno, aut lana: et sit magnitudo eius secundum quantitatem necessitatis tuae: et extende, et eleua Furculam, et coarta spheram manu tua, donec aeques fracturam, secundum quod oportet. Quod si non potes trahere extremitatem Furculae ad exteriora: propterea, quia peruenit ad profundum: tunc oportet, ut resupinetur infirmus super ceruicem suam: et ponas sub humero eius puluinar medium in magnitudine, et premat minister humerum eius ad inferiora, donec eleuetur os Furculae quod est in profundo ad sursum: atque tunc rectifica fracturam, et aequa eam digitis tuis. Si autem sentis sathaiatum ex Furcula, et mouetur: tunc oportet, ut findas super illud, et extrahas ipsum alsathaiatum cum facilitate. Si autem est retentum in osse, tunc ingenia in incisione eius cum uno Incisoriorum quae praeparasti ad illud, postquam tu posueris sub Furcula instrumentum quod seruat sifach: et est instrumentum ex ligno, aut ex ferro. Et haec est forma eius. Assimilatur cochleari cui non est concauitas. Et sit latitudo eius secundum illud quo indiges eo ex magnitudine ossis, et paruitate eius. Longitudo uero eius etiam secundum quod possibile est tibi ad operationem. Et habeat duas extremitates, sicut uides: et extremitas una sit ampla, et altera stricta. Si autem disruptio uulneris quod scidisti quando extraxisti sathaiatum ossis, est ampla, et securaris ab apostemate calido: tunc aggrega duo labia uulneris cum sutura. Et si disruptio est parua, aut times apostema calidum: tunc imple uulnus cum pannis, et puluillis secundum quantitatem scissurae uulneris. Quod si accidat apostema calidum, tunc infunde pannum in oleo rosato, et aceto, et uino, et pone super ipsum. Strictura uero ossis quando est absque uulnere, et absque sectione, est, ut ponas super os emplastrum factum ex farina molendini cum albugine oui. Et pone stuppam lenem super ipsum. Deinde pone spheram sub titillico eius, si indiges illa. Deinde accipe himematem, id est, rotam quam tenent Saraceni, quae sit longa ualde: et sit latitudo eius palmi unius, aut circiter illud. Deinde pone puluillum duplicatum super stuppam et emplastrum. Deinde accipe astellam ex tabula subtili, cuius latitudo sit trium digitorum, et in longitudine similiter. Deinde inuolue eam in panno. Deinde inuolue pannum illum cum astella in loco alhimemati qui cadit super fracturam et locum. Deinde pone alhimemati super fracturam sicut reuoluiur, et inuolue eam super collum eius, et sub titillico eius sano, et sub titillico eius infirmo: et reduc eam super omnem partem, et quomodo uides quod strictura tenet fracturam strictura decenti: et est illud, quod non occultatur super te, et totum, ut non remoueatur astella desuper os fractum. Et propter hoc oportet, ut aspicias infirmum in omni die. Quotiens ergo mollificatur ligamentum, et uides astellam iam remoueri: tunc rectifica illud, et stringe ligamentum. Deinde pone somnum infirmi super dorsum eius, et pone sub titillico eius apud somnum eius puluinar paruum in nocte, ut cum eo eleuetur adiutorium eius a latere ipsius. Eleuatur ergo fractura furculae per eleuationem humeri. Aut liga brachium eius ad collum ipsius: et non soluas ligamentum, si non accidat in loco accidens ex pruritu, aut ab apostemate, usque ad duodecim dies. Deinde renoua emplastrum, si uideris faciem eius ad illud. Et adde in strictura, et dimitte ipsum, donec restauretur et coaguletur. Et fractura quidem furculae stringitur et confortatur secundum plurimum in uigintiocto diebus: et quandoque fit in quibusdam hominibus in minore illo.</p></div>
<div n="6" type="subchapter"><p type="head">¶ De restauratione fracturae Spatulae. Caput VII.</p> <p>Raro frangitur Spatula, et in loco lato eius: et non franguntur ex ea nisi margines eius. Quando ergo frangitur ex eo locus, et frangitur in medio eius, et non cognoscitur illud nisi per tactum: tunc secundum quod est figura fracturae conare praeparationem eius. Et reduc eam super figuram naturalem omni modo ingenii, quod est tibi possibile. Deinde pone super locum puluerem molendini cum albugine oui, et stuppam lenem, et pone desuper puluillum ex panno duplato. Deinde pone super ipsum astellam latam ex tabula subtili secundum quantitatem Spatulae totius, aut ampliorem ea parum. Si uero sub astella est concauitas in aliquo locorum Spatulae, tunc aequa illam concauitatem cum stuppa leni, donec descendat astella secundum aequalitatem. Deinde ftringe desuper cum alhimemati longa, constrictione decenti, et firmitudine astellae, donec non remoueatur a loco suo. Et considera ligamentum in omni die. Quotienscunque ergo mollificatur ligamentum, stringe ipsum, et aequa astellam si remoueatur a loco suo: et iaceat infirmus super latus suum sanum. Et Spatula quidem restauratur in uiginti diebus, aut in uigintiquinque diebus. Quando ergo completur iste numerus, tunc solue ligamentum: et tu sis in securitate. Nam ipsa est ex ossibus quorum communitio non timetur, neque eorum solutio. Si autem procedat ex osse frustum, et pungit sub cute: tune scinde super ipsum, et aufer ipsum. Et fac quod diximus in fractura furculae ex sedatione apostematis calidi, si accidat ex eo aliquid.</p></div>
<div n="7" type="subchapter"><p type="head">¶ De restauratione fracturae Pectoris. Caput VIII.</p> <p>Pectus quandoque frangitur in medio sui, et raro accidit illud. Extremitates eius quidem plurimum franguntur, et comminuuntur ex accidentibus eius. Quando frangitur eius medium, quod declinat ad inferiora, et accidit ei dolor uehemens, et difficultas in anhelitu, et tussis: et fortasse euomit sanguinem, et declaratur concauitas in osse fracto, et non occultatur sensui, Restauratio eius est, ut resupinetur infirmus super dorsum suum: et pone inter Spatulas eius puluinar. Deinde preme humeros eius, et aggrega costas a duabus partibus uel lateribus cum manibus: et subtiliare in aequatione eius, secundum omnem modum quo possibile est illud et conuenit, donec redeat figura ossis, secundum quod oportet. Deinde pone super ipsum emplastrum et stuppam, et pone desuper astellam ex tabula subtili ex salice, aut chalingi, et ex eis similibus in leuitate, postquam tu inuoluis eam in panno. Deinde subtiliare in ligando eam super os fractum, ut non remoueatur: et uade cum ligatura secundum rotunditatem ad dorsum aliquotiens, et stringe ipsum strictura decenti. Deinde considera ligaturam in omni hora, et quotienscumque mollificatur, stringe eam: et si necessitas eius prouocat ad solutionem eius apud pruritum, uel corrosionem quae accidit in loco, aut dolorem, aut apostema: tunc propera, et solue eam, et eradica emplastrum, et rectifica quod accidit cum modo curationis eius. Deinde reduc emplastrum, si uides ad illud faciem: et annecte ei stricturam, donec sanetur.</p></div>
<div n="8" type="subchapter"><p type="head">¶ De restauratione Costarum, quando franguntur. Caput IX.</p> <p>Scias, quod Costarum fractura non accidit, nisi in locis grossis quae sequuntur dorsum, et ex extremitatibus earum ab anteriori parte. Et non accidit eis attritio, nisi propterea, quia sunt cartilaginosae. Et cognitio ipsius non occultatur sensui apud inquisitionem cum digitis. Et restauratio eius fit ita, ut aeques fracturam cum digitis secundum modum possibilem, donec aequetur figura, secundum quod oportet. Deinde emplastra, et stringe os fractum cum astella, si indiget illo. Et si fractura Costarum est decliuis ad interiora: tunc accidit infirmo dolor uehemens, et punctura, sicut punctura illa quae accidit illi qui habet pleuresim: propterea, quod os pungit uelamen, et etiam ei accidit difficultas anhelitus, et tussis, et uomitus sanguinis multi: et haec est difficilis curationis. Et iam ingeniati sunt antiqui in ea cum ingeniis multis: et ex eis sunt qui dicunt, ut ponas cibos infirmi qui generent inflammationem et uentositatem, ut inflammetur uenter, et extendatur, et impellatur fractura ad exteriora. Nos uero abhorremus, ut non fiat caussa uelox ad faciendum apostema calidum, si non accidit. Si autem iam accidit, tunc addit in eo. Et dixerunt quidam eorum: ponatur super locum uentosa, deinde sugatur cum fortitudine, et est similius ratiocinationi. Verumtamen timetur, quod attrahat uentosa superfluitates ad locum, propter dispositionem debilitatis. Et dixerunt quidam eorum: oportet ut cooperiatur locus cum lana quae iam submersa est in oleo calido: et ponantur puluilli inter Costas, donec impleatur: ut sit ligatura aequalis quando inuoluis eam secundum rotunditatem. Deinde curetur infirmus curatione pleuresis ex cibo et medicina. Quod si coartat infirmum res uehemens, quam non tolerat, et os pungit uelamen punctura laedente, et timemus super infirmum: tunc oportet, ut scindamus super locum, et detegamus a Costa fracta. Deinde ponamus super ea instrumentum quod conseruat sifac, cuius rememoratio praecessit: et incidamus os cum facilitate, et incidamus ipsum. Deinde aggregemus duo labia uulneris, si est magnum cum sutura: et curemus ipsum cum emplastris, donec sanetur. Quod si accidat interim apostema calidum, tunc propera, et infunde puluillos in oleo rosato, et pone super locum: et curetur infirmus cum eo quod conuenit apostemati. Interim etiam resupinetur super latus super quod dormit, donec sanetur.</p></div>
<div n="9" type="subchapter"><p type="head">¶ De restauratione fracturae Spondilium dorsi et colli. Caput X.</p> <p>Ossibus quidem colli quandoque aduenit fractura, et raro accidit eis attritio: et similiter Spondilibus dorsi etiam. Cum ergo accidit illud alicui, et uis scire, an sanetur, an non sanetur: tunc confidera. Nam si uides manus eius iam mollificatas, et stupefactas, et mortuas: et non potest mouere eas, neque extendere eas, neque constringere eas: et quando constringis eas cum digitis tuis, et pungis eas cum acu, non sentit illud, et non sentit in eis dolorem: tunc scias, quia non sanatur, et in pluribus dispositionibus est mortale. Quod si mouet eas, et sentit in eis constrictionem cum digitis et puncturam: tunc scias, quia nucha ossis salua est, et quod infirmus sanabitur cum curatione. Quod si eueniat Spondilibus dorsi simile illius, et uis scire, an sanetur etiam, an non: tunc considera ad pedes eius: tunc si uides quod mollificati sunt, et accidit in eis illud quod accidit in manibus: deinde quando iacet super dorsum suum, egreditur uentositas et egestio absque uoluntate: et quando resupinatur super uentrem suum, egreditur egestio sine uoluntate: et quando resupinatur super dorsum suum, et uult mingere, et non potest: tunc scias, quia est mortale. Non ergo labores in curatione eius. Si uero non accidit ei aliquid ex illo, res est leuior. Et curatio eius quod accidit ex illo est, ut coneris sedationem apostematis calidi: ita, ut ponas super Spondilem attritam oleum rosatum solum: aut cum uitellis oui assati. Pone super ipsam illud aliquotiens in die, donec quando sedatur apostema calidum: tum pone super locum unum ex emplastris confortantibus, exiccantibus, et stringe super ipsum cum ligamento: et praecipe infirmo, ut utatur quiete et tranquillitate. Nec dormiat super partem cum qua inuenit dolorem, donec sanetur. Quod si accidit apud attritionem ossis sathaiatum, aut aliquid quod iam separatum fit ex eo: tunc oportet, ut seces super cutem, et auferas illud. Deinde aggrega duo labia uulneris, si est magnum, cum sutura. Deinde cura ipsum cum aliquo incarnatiuo, ex unguentis, donec sanetur. Si uero frangitur postremum ossis alhausos, et est finis caudae: tunc oportet, ut intromittas pollicem manus sinistrae in anum, et aeques os fractum manu altera, secundum quod possibile est, et secunda aequatione. Deinde pone super ipsum, et aufer ipsum: et cura uulnus cum curatione quae praecessit, donec sanetur.</p></div>
<div n="10" type="subchapter"><p type="head">¶ De restauratione Anchae. Caput XI.</p> <p>Raro franguntur ossa Ancharum. Quod si franguntur, tunc fractura eorum non est, nisi comminutio in extremitatibus ipsorum: et scinduntur in longitudine, et declinantur ad interiora: et accidit infirmo dolor in loco, et punctura: et stupescit crus quod frangitur. Et restauratio quidem eius est, ut extendas manum tuam super ipsum, donec stes super fracturam qualiter est figura eius. Quod si fractura est in extremitatibus eius tantum, tunc aequa illam fracturam, secundum quod praeparatur tibi ex aequatione, donec assimiletur figurae suae naturali. Si autem fractura est in longitudine, aut iam declinat ad interiora: tunc fac iacere infirmum super uentrem suum, donec praeparetur tibi restauratio illius fracturae. Quando ergo aequaueris ipsam, pone super ipsam emplastrum: deinde pone super ipsam astellam ex ligno, aut ex cute: et stringe strictura super quam non timeas permutationem fracturae, neque remotionem astellae. Et aequa concauitatem illorum cum eo quod impleat eam, donec capiat eam strictura secundum aequalitatem: et praecipe infirmo, ut dormiat super dorsum suum, aut super latus suum sanum. Si autem accidat ei apostema calidum: tunc cessa ab extensione eius, et ipsius restauratione, donec sedetur apostema calidum: et pone super ipsum quod sedet ipsum, secundum quod praecessit, deinde redi ad restaurationem eius: et stringe ipsum sicut oportet. Si uero accidit in osse satagie, aut comminuitur, extrahe.</p></div>
<div n="11" type="subchapter"><p type="head">¶ De restauratione fracturae Adiutorii. Caput XII.</p> <p>Adiutorium est illud, quod est inter cubitum usque ad caput Spatulae. Si ergo frangitur, tunc restauratio eius est secundum unum duorum modorum. Quorum unus est: ut accipias lignum planum mediae grossitudinis, secundum hanc formam, quae sequitur. Et ligentur in duabus extremitatibus duo ligamenta. Deinde suspendatur ex loco eleuato: et sedeat infirmus super sedem. Deinde proiiciat brachium suum fractum super lignum, donec perueniat ad titillicum eius, in cuius medio sit annexa curuitas ligni. Deinde suspende desuper ipsum aliquid graue, ut extendat ipsum minister ad inferiora. Deinde aequet medicus fracturam manibus suis simul, donec redeat fractura, secundum quod oportet. Et modus alter est, ut resupinetur infirmus super ceruicem suam: et suspende manum eius a collo ipsius cum ligamento. Deinde praecipe duobus ministris, ut teneat unus eorum illud quod est supra fracturam cum manibus suis: et ut alter teneat inferius eius, et extendat unusquisque eorum ad partem suam. Et si uis, ut sit extensio fortior, tunc stringe sub fractura cum ligamento, et supra ipsam cum ligamento alio: et extendat ea unusquisque duorum ministrorum ad duas partes suas. Si ergo fractura est propinqua extremitati humeri, tunc oportet, ut ponatur unum ligamentum sub titillico, et alterum sub fractura uersus cubitum. Et similiter si fractura est propinqua cubito: tunc oportet, ut ponatur ligamentum super illum locum, et super cubitum ipsum. Deinde aequa fracturam cum facilitate absque labore, donec quando aequatur fractura secundum quod oportet, et applicatur applicatione bona: tunc stringe eam, si non accidit apostema calidum. Si uero accidit apostema calidum, tunc dimitte stricturam usque ad diem septimum. Et pone super ipsum lanam succidam imbibitam in aceto et oleo rosato, donec quando quiescit apostema: tunc stringe eam: et modus stringendi eam est, ut ponas emplastrum super fracturam. Deinde pone inuolutionem ex panno nouo super emplastrum. Deinde aggreget brachium super adiutorium ipsum, et ponat manum suam apertam super humerum suum. Et pone pannum, et stringe super adiutorium brachium, ut brachium stet loco astellarum: si non prohibet te ab illo aliquid, neque alteretur super te aliquid ex osse fracto. Quod si times, quod alteretur super te ex osse fracto aliquid, tunc utere astellis: et est, ut ponas super fracturam ipsam astellam quae sit latior et fortior reliquis astellis. Et ponas inter omnem astellam latitudinem digiti: et sit longitudo astellarum secundum fracturam cum additione trium digitorum ab omni parte. Deinde stringe super astellas strictura quam dixi in principio capituli. Et est, ut sit strictura tua super locum fracturae strictior. Et quanto plus elongatur fractura, sit strictura minor. Si ergo uides situm astellarum et stricturam, sicut diximus, in hora qua restauras membrum statim, tunc fac: et si times apostema calidum, tunc dimitte stricturam et astellas usque ad diem septimum, sicut diximus. Deinde considera ligamentum in omnibus tribus diebus, ut non accidat in loco pruritus, aut inflatio, aut prohibeatur cibus peruenire ad membrum, propter dispositionem superfluitatis stricturae. Rectifica ergo illud totum, secundum quod diximus. Si uero es super fiduciam, ut non accidat ex illo aliquid: tunc non soluas ligamentum, nisi post tres dies, aut plus. Et sit dormitio infirmi super dorsum suum, et manus eius super stomachum suum: et pone sub adiutorio culcitram plenam lana aequaliter. Et considera in omni hora noctis, aut diei, ut non soluatur figura membri fracta, aut mollificetur ligamentum. Rectifica ergo illud totum uirtute tua. Et pone cibum infirmi secundum ordinem quem praemisimus, ita ut sit cibus subtilis in primis, donec incipiat os stringi: tunc oportet, ut ingrosses cibum eius. De consuetudine enim adiutorii et cruris est, ut stringatur in quadraginta diebus: tunc ergo oportet, ut soluatur, et administretur balneum, et medicetur cum unguentis quae rectificant illud. Quod si fractura fuerit foeda, attrita: tunc non soluas ab ea ligamentum et astellas usque ad quinquaginta dies, et usque ad duos menses.</p></div>
<div n="12" type="subchapter"><p type="head">¶ De restauratione fracturae Brachii. Caput XIII.</p> <p>Brachium est compositum ex duobus ossibus, quae nominantur duo focilia. Quorum unum est paruum: et est illud quod sequitur pollicem. Et alterum est magnum, et est illud quod est positum sub paruo ab inferiori parte. Fortasse ergo frangitur focile maius solum, aut paruum: et fortasse franguntur simul. Quando ergo frangitur focile paruum superius, tunc restauratio eius est facilis, et sanatio eius est facilior. Et quando frangitur focile inferius, est fractura eius mala, et sanatio eius difficilis. Et deterior ea est, quando franguntur duo ossa simul. Si ergo os quod frangitur est focile parum superius, tunc conuenit medico apud restaurationem eius, ut ponat extensionem paruam cum facilitate, donec aequet ipsum. Si uero focile magnum est illud quod fractum est: tunc oportet, ut ponat stricturam fortiorem ualde. Et oportet, ut ponat figuram manus apud restaurationem eius, et ipsius extensionem extensam super puluinar. Et sit pollex manus ad superiora altior omnibus digitis: et sit articularis inferior omnibus digitis, uel reliquis: et infirmus sedens quadratus super seipsum, et sit puluinar coram eo, uel in directo eius, in altitudine, ut non incurrat infirmus laborem. Deinde extendat minister Brachium ab inferiori parte, aut manu sua, aut cum ligamento. Et minister alius extendat desuper similiter. Deinde aequet medicus os, donec reducat ipsum secundum meliorem figuram quam potest. Quod si in fractura ossis sunt satagiae, tunc conare reducere omne frustum in loco suo uirtute tua. Si uero apparet in eo sathaiatum separatum, et pungit cutem, et non est tibi spes in restauratione eius: tunc finde super ipsum, et aufer ipsum secundum modum quem diximus in eis quae praemissa sunt. Si autem fractura est cum uulnere, ego iam feci ad illud capitulum singulare, ergo accipe curationem illius inde. Quod si accidat in principio tuae restaurationis apostema calidum, tunc line pannum cum caeroto facto ex oleo rosato, et caera alba, et sit medium inter spissitudinem et subtilitatem: et stringe pannum super ipsum strictura subtili, donec quando sedatur apostema: tunc remoue caerotum, et pone emplastrum praeparatum ex puluere molendini cum albumine oui. Deinde pone astellas, et sit astella quae ponitur super fracturam ipsam latior parumper, et fortior. Et scias, quod numerus astellarum Brachii est sex in pluribus dispositionibus: siue sit fractura in focili uno, aut in duobus focilibus simul. Deinde pone stricturam tuam super locum fracturae fortiorem et uehementiorem, et aliquanto plus cum strictura ad superiora fracturae, aut ad inferiora eius: aut pone stricturam molliorem strictura eius parumper, secundum quod praecessit rememoratio eius in principio capituli. Et sint panni qui inuoluuntur super fracturam, panni lenes, humidi: et non sint duri, asperi. Et sit filum quo stringitur ex lino proprie, medium inter subtile et grossum, sicut narrauimus. Et considera membrum et ligamentum post dies. Quod si accidat aliquid cuius rectificatio sit necessaria, sicut pruritus qui accidit membro: tunc oportet, ut embroces membrum cum aqua calefacta, donec quiescat ille pruritus, et dimittas membrum non constrictum, donec quiescat, deinde itera stricturam. Quod si strictura iam mollificata est, et os iam remotum, et similia illis: tunc rectifica illud totum uirtute tua, et considera iterum. Nam si nutrimentum prohibetur peruenire ad membrum, propter superfluitatem stricturae, tunc oportet, ut mollifices ipsum parumper, et dimittas ipsum aliquot diebus, donec currat ad ipsum nutrimentum, deinde stringe ipsum. Si autem non accidit infirmo aliquid eorum quae diximus, tunc non oportet, ut soluatur, nisi post uiginti dies, aut circiter hos. Deinde suspendatur manus infirmi ad collum eius. Et sit collum eius aequale, et custodiatur uirtute sua a motibus agitatiuis. Et fac eum dormire super dorsum suum. Et scias, quod haec fractura in triginta diebus, aut in triginta duobus diebus restauratur: et fortasse restauratur in uigintiocto diebus. Totum illud est secundum dispositiones complexionum, et dispositiones uirtutis.</p></div>
<div n="13" type="subchapter"><p type="head">¶ De restauratione fracturarum Manus. Caput XIIII.</p> <p>Scias, quod pectini Manus, et nodis digitorum raro accidit fractura. Et non accidit ei, nisi attritio multotiens. Quando ergo accidit plantae fractura, aut attritio: tunc oportet, ut sedeat infirmus quadratus: et coram eo sit sedes secundum aequalitatem. Deinde pone Manum eius super eam extensam. Deinde extendat minister ossa fracta, et aequet ea medicus, donec quando coniunguntur coniunctione bona. Tunc oportet, ut ponat emplastrum et stuppam, si non accidat apostema calidum. Deinde pone astellam desuper secundum quantitatem loci: et tu iam inuoluisti eam in panno lini. Si autem fractura est ad inferiora circiter uentrem plantae, tunc fac simile spherae ex panno: et praecipe infirmo, ut coartet super eam cum planta sua fracta: deinde stringatur cum panno longo. Et sit astella ex corio, in quo sit lenitas, ut applicetur corium cum corpore plantae: et stringe eam, secundum quod oportet. Si autem fractura est ad exteriora, tunc oportet: ut ponas astellam desuper, et astellam aliam ab inferiori in planta: et sit manus aperta recta. Deinde pone stricturam, sicut reuoluitur manus: et extende inter digitos cum ligamento. Quod si accidat fractura alicui nodorum digitorum, tunc si est pollex, aequetur secundum quod oportet. Deinde stringatur cum planta: et si amas, pone ei astellam rectam, paruam: ut eleuetur fractura, et non moueatur. Si autem fractura est reliquis digitis, sicut medio, et indici, aut auriculari, et anulari, tunc aequetur, et ligetur cum digito sano qui sequitur eum: aut ligentur omnes secundum continuationem: et est melius. Aut pone super ipsum astellam paruam, sicut diximus in pollice. Et considera in restauratione tua, et post ipsam dispositionem apostematis calidi: et oppone cum eo quod oportet, quando accidit aliquid ex illo, secundum quod iteratur eius narratio.</p></div>
<div n="14" type="subchapter"><p type="head">¶ De restauratione fracturae Coxae. Caput XV.</p> <p>OS Coxae multotiens frangitur, et declaratur sensui: quoniam conuertitur ad interiorem et posteriorem partem. Et restauratio eius fit ita, quod stringitur ligamentum supra fracturam, et ligamentum aliud sub fractura. Et infirmus prostretur super faciem suam. Deinde extendat omne ligamentum minister ad partem suam secundum aequalitatem: et hoc, quando est fractura in medio ossis. Si autem est fractura propinqua radici Coxae, tunc sit ligamentum ad partem pectinis, ut cadat extensio ad sursum: et ligamentum aliud sub fractura. Et sic similiter si est fractura propinqua genu, tunc sit ligamentum propinquum genu, ut sit extensio ad inferiora. Deinde aequet medicus os utriusque manibus suis, donec reducat ipsum secundum similitudinem figurae naturalis: et coniugatur os coniunctione bona. Tunc oportet, ut ponas emplastrum et stricturam, si non accidit membro apostema. Quod si accidat in eo apostema: tunc dimitte ipsum diebus aliquot, donec sedetur apostema calidum, deinde redi ad curationem tuam. Strictura autem eius ita sit. Oportet ut inuoluas super fracturam imema duram, id est, bindam: et dupla eam bis, aut ter: et remaneat ex ea superfluitas. Deinde inuolue crus, donec perueniat calcaneus apud radicem natis. Et intromitte filum longum inter Coxam et crus prope genu ad inferiora, et ueniant extremitates fili a superiori parte duarum partium. Deinde reuolue super Crus et Coxam quod superfluit ex alimema. Deinde pone super Coxam in loco fracturae ipsius astellas, et pone ex eis astellam unam super os cruris. Deinde imple uacuitates inter crus et coxam cum pannis lenibus, ut aequetur strictura. Deinde incipe cum strictura forti a medio super locum fracturae tribus inuolutionibus, aut quatuor. Et quanto plus elongaris cum ligamento a loco fracturae, sit strictura tua minor et mollior, et lenior. Deinde intende ad duas extremitates fili, quod tu intromisisti inter coxam et crus. Liga ergo cum utrisque tres astellas quae sunt desuper. Deinde uade cum duabus extremitatibus fili ad inferiora, donec peruenias ad cauillam pedis. Et cum utrisque stringe etiam extremitates astellarum a parte altera: ut non remoueatur ligamentum ex loco suo. Deinde dimitte stricturam super illud, dum permanet, ita quod non accidat membro corrosio, neque apostema, neque inflatio, et similia eis. Quod si accidat aliquid ex illo. Propera ergo cum solutione eius, et rectifica illud quod accidit inde totum, secundum quod diximus multotiens. Si uero in osse est frustum ex osse quod pungat: tunc oportet, ut aeques illud, si est tibi possibile. Et si non, finde super illud, et remoue illud: et cura cum eo cuius praecessit rememoratio, donec sanetur. Et quandoque stringitur haec fractura Coxae, praeter quod addantur ei astellae, sicut diximus in adiutorio et brachio. Verumtamen in restauratione eius taliter fracta, non accidit infirmo claudicatio. Et si restauratur sola, praeter quod applicetur ei crus alterum, tunc necesse est, ut claudicet ille cuius est, semper. Et scias, quod Coxa stringitur in quinquaginta diebus, uel additur parum, aut minuitur parum: totum illud est secundum diuersitatem complexionum, et reliquarum dispositionum.</p></div>
<div n="15" type="subchapter"><p type="head">¶ De restauratione fracturae Rotulae genu. Caput XVI.</p> <p>Scias, quod Rotulae genu raro accidit fractura, sed accidit ei attritio multotiens. Si uero accidit ei fractura, tunc non nisi aut fissura, aut foramen in partibus suis. Et est illud cum uulnere, et absque uulnere. Et statur super illud totum cum sensu. Et restauratio eius est ita, ut aequetur quod disruptum est ex partibus eius cum digitis, donec aggregetur, et coniungatur secundum quod possibile est ex aequatione et facilitate, et fabricatione. Deinde pone emplastrum ex farina sisami, uel molendini, cum albumine oui: et pone super ipsum astellam rotundam, si indiges illa: et stringe desuper strictura conueniente ad illud. Deinde considera omnes dispositiones quas narrauimus in reliquis fracturis: sicut apostema calidum, et similia illi: ita, ut opponas omni accidenti cum eo quod conuenit ei, donec sanetur.</p></div>
<div n="16" type="subchapter"><p type="head">¶ De restauratione fracturae Cruris. Caput XVII.</p> <p>Scias, quod Cruri sunt duo ossa, quorum unum est grossum, et nominatur nomine Cruris: et alterum subtile, et nominatur Focile. Et accidit utrisque ex speciebus fracturae quod accidit duobus ossibus brachii: et propter illud fit restauratio eius, sicut restauratio brachii aequaliter, et operatio est una. Quod si franguntur duo ossa simul, conuertitur Crus ad omnes partes. Et si frangitur os subtilius, conuertitur Crus ad anteriorem partem. Et si frangitur os grossius, inuenis illud inferius: et est ex eis quae non occultantur tibi. Deinde administra extensionem, et aequationem, et ligationem astellarum secundum illud aequaliter. Verumtamen oportet, si fractura Cruris est fractura foeda, habens sethagie multa: ut sit extensio minor, et lenior alleuiatione tua. Et in Crure quidem est ex operatione quiddam super brachium: et est, ut quando tu aequas astellas, et comples omnem operationem tuam, tunc accipe duas fascias ex ligno pini, quod administratur in fabricatione solariorum quod ponitur sub tabulis: et fiunt ex spatulis palmae: et elige ex eis quibus est grossitudo parua, et neque sint ex minutis: et sit longitudo earum secundum longitudinem Cruris a genu usque inferius. Deinde inuolue super unamquamque pannum duabus inuolutionibus secundum longitudinem eius. Et pone unam partem Cruris a parte una, et alteram a parte altera: et sint ex genu usque inferius pedis. Deinde liga duas fascias in tribus locis ex duabus extremitatibus et medio. Cum enim strictura prohibetur, Crus declinat ad dextram et sinistram, et stat statione bona. Et iam quidem administretur cunabulum ex ligno secundum longitudinem Cruris, et ponatur in eo Crus, ut conseruet ipsum a motu. Et plurimum quidem oportet, ut facias illud in fractura quando cum ea est uulnus proprie. Deinde considera Crus in omni die, et stude cum eo studio ultimo ab apostemate, aut inflatione, aut reliquis aliis. Si ergo accidit aliquid ex illis, tunc oppone ei cum eo quod oportet, usquequo sanetur, si Deus uoluerit. </p></div>
<div n="17" type="subchapter"><p type="head">De fractura ossium Pedis, et Digitorum. Caput XVIII.</p> <p>Calcaneo quidem non accidit fractura penitus. Ossibus uero Pedis accidit quandoque fractura, et Digitis parum etiam accidit fractura: et non accidit eis nisi attritio in pluribus dispositionibus. Quod si accidit ossibus Pedis fractura, et uides illa ossa sublimari super se adinuicem, tunc ponat infirmus Pedem suum super terram praeparatam, sicut ambulans. Deinde sta tu, et pone Pedem tuum super illud quod eleuatur ex illis ossibus: postea preme, uel calca eam: et aequa ipsam, donec redeat in locis suis. Deinde pone emplastrum, et stuppam desuper: et pone sub uentre Pedis tabulam paruam, cui sint duo capita plana. Deinde stringe eam cum Pede strictura decenti, postquam tu inuoluis eam cum pannis, et reliquis quibus indiget. Cum ergo praetereunt ei tres dies, aut quatuor, tunc solue ligamentum. Nam tu inuenies ossa aequata, siue sint fracta, aut sint dislocata. Operatio ergo in eis est, sicut uides. Si autem franguntur aliqui digiti, tunc restaura eos, et aequa ipsos secundum quod narraui tibi in restauratione digitorum manus. Deinde pone digito tuo astellam secundum longitudinem digiti, et sit latior eo parumper: deinde pone sub Pede hanc tabulam quam narraui tibi, et stringe eam strictura decenti. Si uero quod frangitur ex ossibus est duo, aut tria, aut plus, tunc pone super omnem digitum astellam suae quantitatis, inuolutam in panno lini: et stringe tabulam in inferiori Pedis: et sit stans super unum capitum tabulae extra uentrem Pedis, ut teneat retentione bona. Et conuenit tibi, ut non obliuiscaris, quin consideres omnia quae dixi tibi in reliquis fracturis ex accidentibus quae diximus: et oppone omni accidenti cum eo quod oportet.</p></div>
<div n="18" type="subchapter"><p type="head">¶ De fractura Vuluae mulieris, et ossis pectinis, et uirgae uiri. Caput XIX.</p> <p>Quando frangitur Vulua mulieris, tunc fac eam sedere quadratam. Deinde inclina eam ad partem dorsi ipsius parumper, et teneatur retro. Deinde impleat obstetrix Vuluam eius coto, donec impleat eam: et fiat in Vulua ex eo sicut sphera. Deinde concutiatur mulier, et eleua dorsum eius paulatim. Illud enim cotum egreditur, donec fiat ante portam Vuluae sicut sphera, et os fractum redit. Deinde pone puluillum super dorsum eius. Quando ergo uult mingere, remoueat cotum cum facilitate, deinde mingat: et reduc ipsum secundum modum, quo intromisisti ipsum in primis: deinde redeat ad puluillum suum primum. Faciat illud septem diebus, aut circiter, os ipsum enim restauratur. Et si uis, accipe uesicam ouis, et stringe super foramen eius cannulam arundinis, et intromitte uesicam totam in Vuluam eius. Deinde suffla in cannulam cum uirtute, donec infletur uesica intra Vuluam, fractura enim redit. Deinde impleatur cum coto, et stet aliquot diebus, secundum quod narrauimus, donec sanetur. Et quando frangitur os Pectinis uiri, aut mulieris, tunc administra in restauratione eius, et ipsius aequatione illud quod narrauimus in osse Anchae. Et non occultatur rectum in his fracturis propinquis, quae parum contingunt, praecipue cui est quiddam studii, uel usus. Et intellige librum meum istum multum, quoniam fractura ipsa significat tibi in pluribus dispositionibus uiam rectam in restauratione sui, et strictura sui: intellige ergo. In Virga autem uiri quando frangitur, accipe guttur anseris: et intromitte uirgam in ipso. Deinde pone super ipsum inuolutionem ex panno, et inuoluatur, et dimittatur tribus diebus, aut circiter eos, et sanabitur, si Deus uoluerit.</p></div>
<div n="19" type="subchapter"><p type="head">¶ De restauratione fracturae ossium, quando est cum uulnere. Caput XX.</p> <p>Conuenit ei cui accidit fractura cum uulnere, praecipue si est magnum, sicut os coxae, aut adiutorii, aut simile illi, ut properes, et phlebotomes ipsum statim: si attestantur tibi conditiones phlebotomiae, sicut praemisimus. Quod si uulnus effluit sanguinem, tunc oportet, ut properes ad abscisionem eius, ita ut puluerizes super ipsum zegi tritum: si non est tibi praesens aliud. Deinde incipe restaurare fracturam in illo eodem die: et non postponas illud, si non accidit apostema. Si uero accidit apostema calidum, tunc dimitte restaurationem eius usque ad diem nonum, donec sedetur apostema. Et non appropinques ei in die tertio, et quarto omnino, nam tu faceres ei accidere accidentia mala. Si autem os fractum est eminens super cutem detectum: tunc oportet, ut coneris reducere ipsum, et aequare ipsum manibus tuis cum facilitate et extensione parua. Si autem non praeparatur extensio eius, et ipsius aequatio manibus tuis: tunc reduc ipsum cum isto instrumento. Et est instrumentum quod fit ex ferro, cuius longitudo est quantitas septem digitorum, aut octo: et eius latitudo est secundum quantitatem uulneris. Et propter illud necesse est medico, ut accipiat ex eis tria, aut quatuor secundum quantitatem qua indiget ad illud ex curatione in omni specie fracturae. Et sit rotundum: et sit in eo grossitudo parua, ut non duplicetur apud compressionem super ipsum in hora operationis: et sit acutae extremitatis, cui sit margo in extremitatibus suis. Et sit superius eius ad grossitudinem ex medietate eius usque ad inferiora. Et haec est forma eius. Oportet in Hac Operatione, ut ponatur extremitas eius acuta curuata super extremitatem ossis eminentis: et impelle ipsum cum eo uice una, donec quando redit os et aequatur quadam aequatione. Conare ergo aequare extremitates fracturae adinuicem. Quod si extremitates eius fracta est subtilis, et non accipit eam instrumentum accaeptione bona, tunc opotet, ut incidas extremitatem illius ossis, donec instrumentum potestatem habeat eius. Si uero non potes reducere eos cum eo quod narrauimus omnino, tunc incide ipsum cum eo quod conuenit ei ex Incisoriis quae diximus: aut serra ipsum cum una serrarum quocunque modo possibile est tibi. Deinde rade illud quod remanet in osse ex asperitate et corticibus minutis. Cum ergo reducitur os, et inuenit infirmus post reductionem eius dolorem uehementem laedentem, tunc scias, quod os non rediit ad locum suum naturalem. Fac ergo illud. Nam tu confers infirmo iuuamentum magnum, cum completur restauratio tua quam facis ossi. Tunc submerge pannum in uino stiptico, nigro. Et proprie si est in aestate. Et non ponas super uulnus caerotum, neque aliquid in quo sit oleum: ut non faciat accidere in ipso putredinem et corruptionem. Deinde administra astellas in hora complementi tui a restauratione ossis. Et dimitte uulnus detectum: ita, ut incidas cum forficibus foramen in inuolutionibus secundum quantitatem uulneris. Et caue omni cautela, ne stringas uulnus cum fractura. Multotiens enim fecerunt istud stolidi medici: et fecerunt accidere super infirmos suos aut mortem, aut corrosionem, aut zuchem, id est, saniem. Et sit strictura tua mollis, lenis, diuersa stricturae fracturarum reliquarum. Quod si uulnus est malum, aut est uulnus magnum, et times super ipsum quaedam accidentia mala quae narrauimus, et inuenis dolorem in loco suspensum: tunc non oportet, ut ponas super ipsum astellas. Et fac eis inuolutiones ex pannis duris in loco astellarum, et stringe ipsum cum eis. Cum autem est post diem unum, aut dies duos, et uides uulnus iam incipere, ut in eo generetur pus: tunc aufer desuper ipsum pannum quem posuisti super ipsum cum uino. Deinde administra licinia, et unguenta cum quibus de consuetudine nostra est, ut medicemur uulnera: sicut unguentum tetrapharmacon, et similia illi. Et conuenit tibi, ut soluas ligamentum. Et considera uulnus in omni die mane et uespere, donec consolidetur, et sanetur. Et oportet, ut praeparetur membrum taliter, ut currat ex eo pus ad inferiora cum facilitate. Quod si praetereunt uulneri dies multi, et non consolidatur, neque abscinditur pus ab eo: tunc scias, quod illic sunt satagie ossis parua. Quare oportet, ut inquiras uulnus cum tenta. Quot uero ex illis alsatagie sunt separata, remoue ea, et extrahe ipsa. Et quae ex eis sunt non separata, et pungunt membrum, et faciunt accidere dolorem, conare incidere ea, et auferre ea omni modo quo possibile est tibi illud. Quod si accidat uulneri zuchen, aut ekileten, id est, estiomenus, aut species alia corruptionis et putrefactionis: tunc oportet, ut opponas unicuique ex eis cum eo quod conuenit ei ex curatione, cuius praecessit narratio in capitulo suo. Et ex eo in quo oportet ut stet sermo meus, et cui facias praesentem mentem tuam quando frangitur os, et eminet super membrum, sicut os coxae, et adiutorii, et similia eis ex membris magnis, est, ut non praesumas attractionem eius, multotiens enim accidit ex illo mors, imo dimitte ipsum, donec putrefiat. Fortasse enim cadet per se post uiginti dies, aut triginta. Tunc ergo cura uulnus, si uidetur tibi: et sinon, dimitte ipsum.</p></div>
<div n="20" type="subchapter"><p type="head">¶ De curatione Nodationis in uestigio fracturae. Caput XXI.</p> <p>Multoties accidit haec Nodatio in uestigio sanationis fracturae. Praecipue, quae est prope iuncturas: et foedatur ex ea figura membri. Et fortasse prohibet membrum ab operatione sua naturali. Considera ergo tunc, si nodatio est recens: administra in ea medicinas quae stipticitatem habent, sicut aloe, et olibanum, et myrrha, et sarcocolla, et acacia, et similia eis. Ita, ut accipias ex istis quasdam, aut omnes eas: et confice eas cum uino stiptico, aut cum albumine oui, aut cum aceto: et pone eas super nodationem in stuppa, et stringe eas super ipsam strictura bona. Et dimitte stricturam, nec soluas eam diebus multis. Deinde solue eam, et itera aliam, donec remoueatur nodatio. Aut stringe super ipsam laminam plumbi decenter. Plumbo enim est proprietas remouendi omne quod timetur ex membris. Si autem nodatio iam in lapidem conuersa est, et stricta est, et festine prouocat necessitas ad auferendum eam: tunc finde super eam ex superiori parte eius, et incide superfluitatem eminentem: aut rade eam cum quibusdam rasoriis, donec remoueatur: et cura ipsam, donec sanetur.</p></div>
<div n="21" type="subchapter"><p type="head">¶ De curatione quando restauratur, et remanet membrum post illud subtile, non secundum naturam suam. Caput XXII.</p> <p>Quando restauratur fractura ossis, et remanet membrum post illud subtile, debile: tunc non fit illud nisi propter caussas multas. Quarum una est, multitudo solutionis ligamenti et ligationis eius non secundum quod oportet: aut propter superfluitatem stricturae ligamentorum, donec prohibeatur nutrimentum currere ad membrum: aut propter multitudinem embrocationis superfluae in non sua hora: aut propter paucitatem sanguinis in corpore infirmi, et debilitatem eius. Et curatio illius est, cibare infirmum, et tenerum facere corpus eius, donec multiplicetur sanguis in eo. Et administra balneum. Et intromitte gaudium et laeticiam super eum. Deinde pone picem super membrum: ut attrahat pix ad ipsum nutrimentum multum. Et assiduet embrocationem eius cum aqua tepida, donec currat nutrimentum, et redeat ad figuram suam naturalem.</p></div>
<div n="22" type="subchapter"><p type="head">¶ De curatione ossium fractorum quando restaurantur tortuose. Caput XXIII.</p> <p>Quando accidit membro iam restaurato post sanationem eius tortuositas, et eminentia ossi fracto, aut nodatio: et foedatur per illud forma membri, uerumtamen membrum non prohibetur ab operatione sua naturali: tunc non oportet ut recipias sermonem eius, qui existimat, ut frangatur membrum denuo. Et iam fuerunt multi stolidorum medicorum et restauratorum, qui fecerunt illud in terra nostra. Et haec quidem operatio est uituperabilis ualde, perducens ad mortem, uel timorem magnum, ut scilicet sit mortalis. Verum si claudicatio et nodatio sunt recentes: tunc oportet, ut embrocetur cum aqua tepida, in qua decoctae sint herbae mollificantes, sicut folia alteae, et radix eius, et mellilotum, et illis similia. Et fiat ei emplastrum cum emplastro mollificatiuo, sicut dyachilon decenter factum. Aut sumatur mucilago radicis alteae, et concutiatur cum adipe gallinae, aut oleo sisamino: et emplastretur cum eo. Aut sumantur ficus pingues, et terantur cum fimo columbino, et similibus eis quae nominantur ex medicinis diminuentes consolidationem. Et quandoque soluitur nodatio cum fricatione assidua, antiqua, et leni, quae fit cum manibus humidis. Et administretur motus membri ad omnem partem in horis omnibus. Si autem tortuositas iam antecessit, et fortis facta est, et conuersa est in lapidem, et prouocata est necessitas ad curatonem eius cum ferro: tunc oportet, ut secetur superius eius, et soluatur continuatio ossis, et incidatur quod superfluit ex nodatione aut osse cum Incisoriis subtilibus: et administretur facilitas in illo cum sollicitudine et studio.</p></div>
<div n="23" type="subchapter"><p type="head">¶ De sermone in Dislocatione. Caput XXIIII.</p> <p>Dislocatio est exitus alicuius iuncturarum a loco suo. Quare prohibetur a motu suo, et foedatur figura membri. Et facit accidere super infirmum dolores, et laesiones uehementes. Quando ergo accidit alicui dislocatio, tunc oportet festinare ad restaurationem eius: neque tardet eam omnino. Nam si tardatur, apostematur locus, et fortasse cum eo reductio dislocationis. Propter illud ergo non oportet, ut moueatur, neque extendatur in hora apostemationis eius. Quoniam multotiens facit accidere spasmum, et dolores laedentes. Verum quando accidit illud, tunc oportet, ut properes ad phlebotomiam infirmi. Deinde dimittatur, donec quiescat apostema. Deinde embrocetur membrum cum aqua calida et oleo. Deinde reducatur cum facilitate. Et curetur omne membrum cum eo cuius rememoratio ueniet in loco suo. Ego quidem iam ordinaui capitula dislocationis, etiam secundum quod praecessit in fractura, a superiori parte corporis usque ad inferiorem eius.</p></div>
<div n="24" type="subchapter"><p type="head">¶ De cura dislocationis Mandibulae inferioris. Caput XXV.</p> <p>Parum dislocantur duae Mandibulae nisi raro. Et dislocatio ambarum fit secundum unum duoru modorum. Aut enim remouentur a locis suis remotione parua, et mollificantur parumper. Aut dislocantur dislocatione integra, completa, donec mollificentur ad partem pectoris, donec currat saliua infirmi, et non possit tenere eam, neque possit claudere os suum, et inuoluatur lingua eius cum sermone. Quando autem dislocatio eius est parua, tunc redit in pluribus dispositionibus per se cum paucitate. Si uero est dislocatio completa, integra: tunc oportet, ut administretur reductio eius uelociter, et non tardetur penitus: et est, ut teneat minister caput infirmi: et intromittat medicus pollicem manus suae unius in radicem Mandibulae dislocationis inter os eius, si dislocatio est a parte una. Aut intromittat duos pollices suos simul, si dislocatio est a duabus partibus. Et reliqui digiti manuum eius sint extra, quibus aequet. Et praecipe infirmo, ut mundificet Mandibulas suas, et absoluat eas ad manducandum ad omnem partem. Et medicus aequet Mandibulam, et impellat Mandibulam, donec redeat ad locum suum. Quod si difficilis sit reductio eius, praecipue si sunt ambae Mandibulae simul: tunc administra uaporationem cum aqua calida, et oleo, donec fiat facilis reductio ambarum: neque tardes reductionem ambarum omnino, sicut diximus. Cum ergo redeunt et aequantur, et clauditur os infirmi, et non mollificantur: tunc pone super eas puluillos pannorum, cum <choice><corr>ceroto</corr></choice> quod sit factum ex <choice><corr>cera</corr></choice>: et oleo rosato. Deinde ligetur cum facilitate cum ligamentis mollibus. Et sit somnus infirmi super dorsum suum: et caput eius sit stans inter duo puluinaria, ut non moueat ipsum ad dextram et sinistram: neque conetur, uel cogatur masticare aliquid: imo ponatur cibus eius sorbitio lenis, donec quando remouentur dolores, et nodatur Mandibula: tunc comedat quod uult, et administretur illud cum facilitate. Non laboret super operationem oris sui apud comestionem et potum, et oscitationem, donec nodetur Mandibula, et sanetur. Quod si difficilis fiat reductio duarum Mandibuiarum, quando dislocantur in hora aliqua, et non conuertuntur ad loca sua: tunc multotiens accidunt inde febres, et soda assidua: et fortasse soluitur uenter infirmi, et fortasse uomit choleram puram. Cum ergo uides illud: tunc scias, quia est perditio, et multotiens moritur ille cui accidit illud in decem diebus.</p></div>
<div n="25" type="subchapter"><p type="head">¶ De reducione dislocationis Furculae, et extremitatis humeri. Caput XXVI.</p> <p>Furcula quidem non dislocatur ex latere intrinseco, propter continuationem suam cum pectore. Et dislocatur quandoque ad exteriora: et declaratur illud sensui. Et restauratio eius est, ut iaceat infirmus super dorsum suum, et extendat brachia sua. Deinde coarta locum cum palma tua coartatione forti, nam ipsa redibit. Deinde pone super ipsam emplastrum, et puluillos, et stringe eam. Extremitates uero eius quae sequuntur cubitum, et continuantur cum eo, non dislocantur, nisi raro. Quod s dislocatur die aliquo: tunc oportet, ut reducatur et aequetur secundum quod diximus, et quod praeparatur tibi. Deinde pone super ipsam emplastrum, et puluillos, et stricturam. Et praecipe infirmo, adhaerere tranquillitati et quieti, donec sanetur. Et cum hac eadem curatione reducitur extremitas Humeri, quando separatur etiam a loco suo.</p></div>
<div n="26" type="subchapter"><p type="head">¶ De reductione dislocationis Humeri. Caput XXVII.</p> <p>Scias, quod Humerus non dislocatur, nisi secundum tres modos. Quorum unus est, ut dislocetur ad partem titillici ad inferiora. Secundus est, ut dislocetur ad partem pectoris. Et fortasse dislocatur ad superiorem partem Humeri: et illud fit raro. Et non dislocatur ad posteriora, propter spatulam. Et non dislocatur ad anteriora, propter neruos. Et plurimum quidem dislocatur et egreditur ad inferiora uersus titillicum: praecipue in illis, quorum carnes sunt paucae. Quoniam egrediur in eis uelociter, et ingreditur uelociter. In illis autem quorum carnes sunt multae, est econtrario illius, scilicet quia egreditur cum difficultate, et ingreditur cum difficultate. Et fortasse accidit quibusdam hominibus percussio, aut casus, et apostematur Humerus apostemate calido, et putatur propter illud, quia iam dislocatus est. Oportet ergo, ut experiaris illud, donec stes super certitudinem eius, et tunc procedas in curatione eius. Et cognoscitur dislocatio, quando est ad inferiora uersus titillicum: et distinguas inter Humerum dislocatum, et humerum sanum. Nam tu inuenis inter eos diuersitatem manifestam, et inuenis in capite Humeri concauitatem, et sub titillico apud tactum caput humeri quasi ipsum sit ouum: et non potest infirmus reducere manum ad aurem suam, neque mouere eam omnibus motibus. Et similiter, si dislocatur uersus pectus, aut ad sursum: tunc inuenis manifestum tactum, neque occultatur. Et huius quidem dislocationis fit facilis reductio, quando est recens, aut infirmus est puer. Et reductio eius est, ut eleuet minister manum suam ad superiora. Deinde pone tu pollices tuos sub titillico eius, et eleua iuncturam cum fortitudine ad sursum ad locum suum: et minister eleuet manum suam, et extendat eam ad sursum. Deinde ponat eam inferius, ipse enim redit uelociter. Si autem non redit per illud quod diximus, et sunt a principio quo accidit dislocatio dies multi: tunc oportet, ut balneetur infirmus in aqua calida, et administretur embrocatio quae mollificat et lenit, sicut si decoquantur radices alteae, et foenugraecum, et mellilotum in aqua, et administretur. Deinde resupinetur infirmus super dorsum suum: et ponatur sub titillico eius sphera et lana, quae sit aequalis inter lenitatem et stricturam. Deinde ponat medicus calcaneum suum super spheram, et eleuet caput humeri cum uirtute, et attrahat manum infirmi ad inferiora. Et minister alius teneat caput infirmi, ut non moueatur ad inferiora: ipse namque redit statim. Et si uis, reduc eum secundum modum hunc: et est, ut facias esse praesentem uirum qui sit longior infirmo, et stet a parte lateris, et intromittat humerum suum sub titillico infirmi: et eleuet titillicum eius ad superiora, donec sit infirmus suspensus in aere. Et minister alius trahat manum infirmi ad inferiora uentris eius. Si autem infirmus est leuis: tunc oportet, ut suspendatur cum eo aliquid aliud, ut grauet ipsum: nam redit dislocatio statim. Et reducitur etiam secundum modum alium: et est, ut figatur in terra lignum longum, cuius caput sit rotundum figura: sicut manica mortarii: quod non sit grossum, neque subtile. Deinde ponatur sub infirmo postquam ponuntur super caput ligni panni lenes: et infirmus sit stans secundum longitudinem ligni. Deinde extendatur manus eius ad inferiora a parte altera, et extendatur corpus eius ab altera parte cum fortitudine: nam iunctura redit ad locum suum cum uelocitate. Quod si difficilis sit eius reductio per omnia quae diximus, tunc utere hac cura: et est, ut accipias lignum cuius longitudo sit quantitas duorum brachiorum, et eius latitudo quantitas quatuor digitorum, et grossitudo eius quantitas duorum digitorum: cui sit caput rotundum, ut alleuietur introitus eius in profundum titillici, secundum hanc formam. Deinde ligentur super caput rotundum panni lenes, ut non laedat lignum infirmum. Deinde ponatur sub titillico infirmi, ut extendatur manus, aut brachium super lignum usque ad inferiora: et ligetur lignum super adiutorium et brachium et extremitatem manus. Deinde ponatur brachium super gradum scalae per latitudinem, et extendatur manus ad inferiora, et dimittatur reliquum corpus suspensum a parte altera. Iunctura enim ingreditur statim. Cum ergo completur introitus eius secundum quemcunque modum possibile est: tunc oportet, ut ponas sub titillico spheram aequalis quantitatis ex lana. Deinde pone emplastrum praeparatum ex puluere molendini cum olibano, et albumine oui super humerum totum, sicut reuoluitur desuper. Deinde stringe sub titillico strictura decenti: et reuoluatur ligamentum super emplastrum desuper: et annectatur manus eius ad collum ipsius, et dimittatur, neque moueatur manus eius septem diebus. Et oportet, ut ponatur cibus infirmipaucus, donec confortetur membrum: quoniam est uelocius ad sanationem eius. Deinde ponatur amplior post septem dies, aut quinque, et ex ercitetur cum motu. Si ergo firmatur et non mollificatur, tunc iam sanatus est. Si uero iunctura dislocatur multotiens, propter humiditatem quae accidit ei, aut propter caussam aliam: tunc oportet, ut administretur in ea cauterium cum tribus foraminibus, secundum quod praemissum est in capitulo de cauterio. Quod si fiat hoc totum, et soluatur ligamentum post septem dies, et non confirmetur iunctura, et reducatur emplastrum et strictura super ipsum aliquotiens, et non firmetur, et cadat, et non possit eleuare ipsum ad superiora: tunc scias, quod nerui eius qui sunt ad caput humeri, iam incisi sunt, aut extensi, aut mollificati: et scias, quod iunctura nunquam figetur in loco suo. Dislocationis autem quae fit uersus pectus et mammillam, aut ad posteriora reductio, fit cum impulsione et extensione cum manibus: donec redeat, et administretur in ea reliqua strictura et cura, donec sanetur. Quod si accidat post sanationem grauitas in membro, et tarditas in motu eius, tunc utatur infirmus balneo multotiens, donec leniatur illa grauitas, et redeat ad naturam eius primam.</p></div>
<div n="27" type="subchapter"><p type="head">¶ De curatione dislocationis Cubiti. Caput XXVIII.</p> <p>Scias, quod iunctura Cubiti dislocatur cum difficultate, et similiter redit cum difficultate etiam: et ipsa quidem dislocatur ad omnes partes, et praecipue ad anteriorem, aut ad posteriorem. Et eius dislocatio non occultatur tibi: quoniam est cadens sub uisu, et sub tactu, secundum quamcunque figuram dislocetur. Et quando coniungis cubitum dislocatum cum sano, declaratur tibi illud manifeste. Concauatur enim iunctura, et non potest duplicare brachium, neque tangere cum eo humerum suum. Et oportet, ut properes, et reducas dislocationem statim, antequam accidat ei apostema calidum. Nam si accidit ei apostema calidum, difficilis fit eius reductio: et fortasse non sanatur omnino, praecipue quando est ad posteriora. Est enim deterior omnibus speciebus dislocationis, et uehementioris doloris eis: et multotiens descendit cum ea mors. Et restauratio eius quando est ex eis quae possibile est reducere, est, ut extendatur manus eius cum duabus manibus: et brachium eius sit expansum, et manus medici sint supra cubitum et sub eo, et ipse impellat iuncturam cum pollicibus manuum suarum simul, aut cum radice palmae suae, donec redeat ad locum suum. Aut uero dislocatio est ad anteriora: tunc redit ita, ut duplicet manum cum manu sua, donec percutiat cum radice palmae suae cubitum qui est dislocatus. Quod si non obedit dislocatio ad reductionem, tunc administra extensionem uehementem, fortem ualde: et est, ut extendant brachium duo ministri: et teneant ipsum duo ministri etiam, ut non remoueatur apud extensionem. Deinde reuoluatur brachium ad omnem partem postquam inuoluitur super manum eius pannus duplicatus longus, aut ligamentum latum. Et quando tangit medicus manu sua iuncturam, inungat ipsam cum oleo: ut sit illud ex eis quae adiuuant in lubricitate iuncturae cum facilitate. Deinde impellat iuncturam impulsione uehementi, donec redeat. Et post reductionem eius oportet, ut ponatur super ipsam emplastrum, in quo sit stipticitas, et exiccatio cum albugine oui: et stringatur strictura decenti. Et suspendatur brachium a collo infirmi: et dimitte diebus aliquot. Deinde soluatur. Si ergo firmatur iunctura in loco suo, tunc solue ligamentum ab ea, et dimitte ipsam. Et si uides iuncturam non bene stringi, tunc itera emplastrum, et ligamentum, et dimitte ipsam diebus aliquot, donec stringatur. Deinde solue ipsam. Si autem accidit ei grauitas post reductionem iuncturae, et dispositio sit in motu: tunc administra humectationem in balneatione, et fricationem subtilem, et compressionem, donec liniatur, aut pone super iuncturam iliati, id est, natem arietis pinguem. Deinde ligetur, et dimitte ipsam super eam die et nocte. Deinde aufer eam, et intromitte ipsum in balneum. Cum ergo sudat, tunc frica iuncturam fricatione temperata. Deinde itera super ipsam aleliati uice una, et secunda, et tertia cum introitu balnei, donec leniatur. Et si uis, pone super ipsam stercus uaccinum, humidum, calefactum cum butyro, et stringe super ipsum. Fac illud aliquotiens. Ipsa namque lenitur, et redit ad dispositionem suam.</p></div>
<div n="28" type="subchapter"><p type="head">¶ De curatione dislocationis Almahassem. Caput XXIX.</p> <p>Mahassem manus multotiens dislocatur, id est, iunctura quae est inter brachium et manum. Et reductio dislocationis eius est facilis. Econtrario reliquarum iuncturarum. Verumtamen oportet, ut uelocitas sit in reductione dislocationis eius in hora in qua dislocatur, antequam apostemetur locus: aut accidat in eo apostema calidum. Et reductio dislocationis in eo est, ut ponas Mahassem manus infirmae super tabulam, et extendat minister manum eius: et ponat medicus palmam suam super eminentiam iuncturae, et impellat eam, donec redeat. Verumtamen oportet, ut consyderetur, si palma iam recessit ad uentrem manus: tunc ponat infirmus dorsum manus suae super tabulam apud extensionem et reductionem: et si dislocatio est procedens ad dorsum manus, tunc sit positio manus eius intrinsece super tabulam, id est, interior pars manus eius super tabulam ponatur, ut cadat manus medici super ipsam eminentiam iuncturae. Si ergo redit statim, bonum est: et si non, tunc stringe eam cum emplastro sedante apostema: et dimitte ipsum, neque iteres illud. Nam si non tolerat, neque potes super reductionem eius, postquam praetereunt ei dies, uerumtamen iunctura remanet secundum tortuositatem suam: et non nocet infirmo aliquid, nisi quod mollificatur manus, et non potest stringere aliquid: tunc scias, quod nerui sunt abscissi, aut attriti. Non est ergo ingenium in ea, nisi ut stringatur cum cauterio prope casum eius. Et fortasse non confert illud aliquid. Cum ergo non redit Almahassem, tunc pone super ipsum emplastrum, quod narrauimus. Deinde stringatur, et dimittatur quinque diebus: postea soluatur et dimittatur, et exercitetur manus. Si autem priuatur motus eius, et accidat in ea aliquid grauitatis: tunc leni eam cum aqua calefacta, et fricatione aliquotiens, donec leniatur.</p></div>
<div n="29" type="subchapter"><p type="head">¶ De curatione dislocationis Digitorum. Caput XXX.</p> <p>Quando dislocatur ex eis Digitus ad omnem partem, uel ex eis Digitus ad dorsum palmae, aut uentrem eius: tunc extende Digitum, et impelle dislocationem pollicibus tuis, donec redeat. Deinde sustenta caput Digiti, et suspende ipsum uersus partem ad quam dislocatur, et dimitte ipsum duobus diebus. Deinde suspende eum, et extende ipsum, donec aequetur rectus in illo die suo. Cum ergo fuerit nox, liga ipsum secundum narrationem ipsam: et non cesses soluere ipsum in die: et exerce eum cum motu: et liga ipsum in nocte. Fac illud diebus aliquot, donec stringatur. Et similiter fac cum eo, si dislocatur ad uentrem manus: et liga eum ad partem ipsam, et fac cum eo operationem tuam primam, donec sanetur. Et similiter fac cum eo quando dislocatur ad reliquas partes.</p></div>
<div n="30" type="subchapter"><p type="head">¶ De curatione dislocationis Spondilium dorsi. Caput XXXI.</p> <p>Quando accidit alicui Spondilium dorsi, aut colli dislocatio completa, aut remouentur Spondiles multae a locis suis: tunc non est in ea curatio, quoniam mors properat infirmo. Et signum illius est, quod egestio infirmi egreditur absque uoluntate, neque potest tenere eam: et multotiens mollificantur ex eo quaedam membra eius, aut duo crura eius, aut duo brachia ipsius, aut unum eorum: aut remouetur Spondilis una de loco suo. Multotiens enim remouetur, quod multotiens fit remotio earum ad quatuor partes. Illa ergo quae remouetur ad posteriora, nominatur Gibbositas. Curatio uero eius est, ut consyderes tunc, si Gibbositas accidit a puericia: tunc non est in ea curatio, neque ex ea est sanatio omnino. In illa autem quae accidit a casu, aut percussione, aut similibus illis, iam dixerunt antiqui modos curationis sermone prolixo. Cuius plurimum non redit cum proficuo. Ego uero iam abbreuiaui ex illo, cuius parum excusat a multo eius ex propinquitate mea ad intentionem: et expositione mea qua exposui illud, et formaui instrumentum eius diuerso modo ab eo quo ostenderunt illud, et exposuerunt ipsum. Dico ergo, quod in gibbositate quae accidit ab anteriori parte, non est ingenium, neque sanatio ex ea. Et similiter in illa quae fit ad duo latera etiam. Et non curatur ex eis, nisi illa quae accidit in dorso proprie, cum eo quod ego narro: et est, ut extendatur infirmus super faciem suam super podium aequale prope parietem: et expandatur sub eo stramentum humidum, ut non laedatur pectus eius. Deinde ponatur lignum rectum fixum in fouea in terra, in extremitate podii, circiter caput eius: et lignum aliud circiter pedes eius in extremitate altera podii: et minister teneat lignum, et sit non firmatum in fouea. Et minister alter teneat alterum. Deinde inuolue super caput infirmi, et sub titillicis eius ligamentum lene, firmum: et extende extremitatem ligamenti ad lignum quod est apud caput eius: et liga ipsum in eo. Deinde stringe ligamentum aliud supra anchas eius, et supra genua ipsius, et apud cauillas eius. Deinde aggrega ligamenta omnia, et liga ea in ligno altero quod est apud pedes eius. Deinde extendat omnis minister ad partem ligni ligamentum, et non remoueantur duo ligna ex locis suis in quibus sunt fixa: uerumtamen non sint firmata, sicut diximus. Et medicus ponat palmas suas super Spondilem cum fortitudine, donec redeat: aut ponat super eam tabulam. Deinde annectat super tabulam pedes suos, donec redeat. Si autem non redit per hanc curationem, tunc accipe tabulam cuius longitudo sit circiter tria brachia. Et caua in pariete de quo diximus quod est prope infirmum, locum in quem ingrediatur extremitas tabulae. Deinde pone medium tabulae super Spondilem. Et ponat pedes suos medicus super extremitatem alteram. Et stringat bene, donec coartetur Spondilis, et redeat ad locum suum. Deinde si uis, operare cum torno quod inuoluitur cum manu tua: et est, ut figas in terram apud caput infirmi in postremo podii duo ligna, quorum longitudo sit brachii unius: et apud caput eius in postremo podii duo ligna. Et sit longitudo quae est inter omne lignum palmus unus: et iam factum est in omni loco foramen, in quo currit tornum: et firmetur lignum omne in terra multum, ne moueatur omnino. Et intromittatur lignum rotundum: et est tornum in quo reuoluitur ligamentum in duobus foraminibus duorum lignorum. Et in extremitate eius est foramen, in quo firmatur lignum, cuius longitudo est palmus cum eo quod reuoluitur: et in duobus lignis aliis est similiter illius. Deinde stringe ligamenta quae strinxisti in pectore infirmi torno quod est apud caput eius: et ligamenta quae strinxisti in cruribus eius in torno quod est apud pedes eius. Deinde stet apud omne tornum minister, qui torqueat manum suam cum licinio, cum quo reuoluitur tornum: et medicus aequet Spondilem, secundum quod diximus. Haec est forma torni, quae sequitur. Deinde postquam redit Spondilis, et aequatur locus, tunc oportet, ut ponas emplastrum exiccatiuum cum albumine oui. Deinde stuppam. Postea pone supra emplastrum astellam ex tabula, cuius latitudo sit trium digitorum, aut circiter eos. Et longitudo eius quantitas quae capiat locum Gibbositatis, et super partem Spondilis sanae. Deinde ligetur cum ligamento quod diximus. Et utatur infirmus nutrimento subtili, donec sanetur. Quod si remaneat quiddam eminentiae in loco in fine sanationis: tunc oportet, ut administrentur medicinae quae mollificant, et leniunt, cum administratione tabulae quam narrauimus tempore longo. Et iam administratur in illo lamina plumbi. Et quandoque accidit eminentia in postremo Spondilium dorsi: et putatur per eam dislocatio, et est illud os quod iam eminet. Quare non oportet, ut praesumptio fiat ei cum hac medicina: fortasse enim accidere faciet mortem.</p></div>
<div n="31" type="subchapter"><p type="head">¶ De curatione Anchae dislocatae. Caput XXXII.</p> <p>Scias, quod iuncturae Anchae, et iuncturae humeri, non accidit, nisi dislocatio tantum: neque accidit eis quod accidit reliquis iuncturis ex remotione parua, et concauitate. Et iunctura quidem Anchae dislocatur secundum quatuor partes. Quod est, quia dislocatur ad anteriora, et ad posteriora. Et plurimum quidem dislocatur ad interiora: et parum dislocatur ad anteriora, et ad posteriora. Et curatio dislocationis eius ad interiora, est: quia quando tu coniungis crus infirmi sanum cum infirmo, est longius: et est genu eius eminens plus quam sani, et non potest infirmus duplicare pedem suum apud inguen: et est locus qui sequitur inguen apostematus apostemate calido, propterea, quod caput coxae iam peruenit illic. Et signum eius cui accidit dislocatio ad exteriora est, quod sunt accidentia eius contraria istis accidentibus. Et signum eius cui accidit dislocatio ad anteriora, est, quia expandit crus sanum secundum complementum: uerumtamen non duplicat ipsum absque dolore qui est in genu: et si conatur ad ambulandum, non potest super illud ad anteriora: et retinetur urina eius, et apostematur inguen eius, et apud ambulationem est calcatio eius super calcaneum. Et signum eius cui accidit dislocatio ad posteriora est, ut non expandat genu, neque possit duplicare ipsum antequam duplicet inguen: et est crus eius etiam breuius altero: et inguen est mollificatum, et est caput coxae apud locum ilii. Reductio uero huius dislocationis specierum est, ut consyderes tunc, si dislocatio est uetusta, quae iam antiquatur cum habente ipsam. Deinde si tu administres reductionem eius, et remanet secundum dispositionem suam: tunc non est in ea curatio omnino. Non ergo oportet, ut praesumptio fiat ei penitus. In illo autem cuius dislocatio est recens, et est ex una specierum quatuor dislocationis: tunc propera ad hoc, ut uoluas iuncturam, et extendas ipsam ad interiora et ad exteriora, et moueas eam dextra et sinistra: fortasse enim redit, et non indiget alia cura. Si autem non redit hoc modo, tunc oportet, ut praepares ministrum fortem, et extendat crus eius ab inferiori parte: aut cum manibus suis, aut cum ligamento, quod ligetur super crus eius supra genu: et minister alius extendat manum eius desuper, ita ut intromittat manus suas sub titillicis eius. Deinde stringat cum ligamento leni super radicem coxae, et teneat extremitatem ligamenti alterius. Et sit extensio eius aut ab anteriori parte inguinis ad partem furculae, aut a posteriori ad partem dorsi. Et sit extensio eorum omnium uice una, donec eleuetur infirmus cum corpore suo a terra, et remaneat pendens. Et haec enim species extensionis est species communis specierum quatuor. Si ergo redit dislocatio cum eo quod diximus, est bonum: et si non, tunc necesse est omni speciei illud quod dicam de curatione propria. In reductione quidem eius propria quando dislocatio est ad interiora, oportet, ut resupinetur infirmus super latus suum sanum. Deinde ponat ligamentum super radicem coxae, in eo quod est inter caput coxae, et locum qui est sub inguine. Deinde extende ligamentum ad sursum a parte inguinis ad altiorem partem corporis, ad partem furculae. Deinde accipiat minister alius fortis brachia eius, et minuat locum grossum coxae infirmae, et extendat ad exteriora extensione uehementi. Iam enim redit ad locum suum. Et haec species est facilioris reliquis speciebus curationis, qua reducitur hoc membrum. Si autem excusatur super te, et non obedit tibi ad introitum cum hac specie curationis omnino: tunc oportet, ut ligentur duo pedes infirmi simul cum ligamento forti, leni, super duos calcaneos, et super duo genua: et sit longitudo cuiusque a compare suo quantitatis quatuor digitorum: et sit crus infirmum extensum plus altero quantitate duorum digitorum. Deinde suspendatur infirmus super caput ligni, quod sit in domo: et sit longitudo eius a terra quantitas duorum brachiorum. Deinde praecipe iuueni forti, ut muniat caput coxae: et suspendatur cum infirmo inuenis alius: et impellat iuuenis alius, muniens coxam cum fortitudine, nam iunctura redit ad locum suum cum uelocitate. In reditione autem eius propria, quando est dislocatio ad exteriora, oportet, ut iaceat infirmus super podium, secundum quod narrauimus in habente gibbositatem. Et stringatur ligamentum super crus eius, infirmum proprie, et super pectus eius. Deinde ponantur duo ligna, unum apud pedes eius, et alterum apud caput ipsius. Deinde ponatur lignum additum in medio podii, fixum bene: super quod inuoluti sint panni humidi, ut non laedat infirmum: et sit lignum inter coxas eius, ut non attrahatur ad inferiora apud extensionem. Deinde extendat omnis minister ad partem suam, et medicus aequet reductionem manu sua. Si ergo obedit ad reuersionem, erit bonum. Et si non, pone super ipsam tabulam, et preme ipsam, sicut diximus in gibbositate, aequaliter. Verumtamen oportet, ut iaceat infirmus super latus suum sanum. Et quando dislocatio est ad anteriora, tunc oportet, ut extendatur crus infirmi uelociter: et est secundum hanc eandem narrationem super podium: et ponat medicus palmam manus suae dextrae super inguen infirmum. Deinde coartet ipsum cum manu altera, et cum illa coartatione pone ipsum extensum ad inferiora ad partem genu. Et si dislocatio est ad posteriora: tunc non oportet, ut extendatur infirmus ad inferiora, et sit eleuatus super terram: imo oportet, ut sit positus super rem duram, sicut oportet, ut fit etiam si dislocatur ancha eius ad exteriora, secundum illud quod diximus de accubitu eius super duas anchas: et est super faciem eius, et ligamenta extensa: secundum quod diximus nuper. Et oportet, ut administretur compressio cum tabula etiam super locum ad quem egreditur iunctura, cum completur reductio secundum quod oportet. Et signum reditionis eius non occultatur tibi: et est, ut extendas duo crura infirmi: et quando uides ea aequalia, et infirmus stringit crus suum, et expandit ipsum absque excusatione: tunc scias, quia iam redit membrum, secundum quod oportet: tunc coniunge duas coxas, et pone emplastrum, et stringe cum imemati, id est, rota: ita, ut non moueatur ancha ad aliquam partium: et adhaereat infirmus quieti tribus diebus, aut quatuor. Deinde solue ligamentum, et emplastrum, et compara crus cum altero: tunc si uides ea aequalia in statu, tunc scias, quod dislocatio iam firmata est: absolue ergo infirmum ad ambulandum. Et si uides aliquid mollificationis: tunc redi, et emplastra illud, et stringe illud secundum stricturam tuam primam: et dimitte illud etiam tribus diebus. Deinde solue illud et fac ipsum tardare in ambulatione super utrumque aliquot diebus, donec confortetur bene.</p></div>
<div n="32" type="subchapter"><p type="head">¶ De dislocationis Genu. Caput XXXIII.</p> <p>Genu dislocatur secundum tres modos. Dislocatur ad exteriora, ad interiora, et ad inferiora, scilicet ad posteriora. Et non dislocatur ad anteriora. Et signum dislocationis eius, est, ut praecipias infirmo, ut applicet crus suum ad coxam suam. Si autem non adhaeret cum coxa: tunc scias, quod Genu est dislocatum. Et restauratio omnium modorum dislocationis eius est, ut facias sedere infirmum rectum, ita ut iam extendat crus suum si potest super illud, et adhaeret dorsum tuum ad faciem eius: et pone pedem eius inter pedes tuos. Deinde adhaerere fac Genu eius cum palmis tuis, et recta eas inter digitos tuos super Genu eius. Deinde applica cum palma tua duo latera Genu eius cum fortitudine. Et minister alius extendat pedem eius, donec redeat Genu ad locum suum. Et signum reditionis est, ut adhaereat crus cum coxa in lenitate, non laboriose. Deinde emplastra ipsum, et adhaerere fac crus cum coxa. Deinde liga ea simul cum uitta tribus diebus, aut quatuor. Deinde solue ea. Et non utatur infirmus ambulatione aliquot diebus, donec sanetur. Si autem recusatur tibi reductio eius, tunc administra extensionem fortem cum ligamentis, quorum praecessit narratio in curatione anchae, donec redeat.</p></div>
<div n="33" type="subchapter"><p type="head">¶ De curatione dislocationis Calcanei. Caput XXXIIII.</p> <p>Calcaneus quandoque remouetur remotione parua, et quandoque dislocatur secundum complementum. Et dislocatio eius fit, aut ad interiora, aut ad exteriora. Et signum dislocationis eius est, quod uides Calcaneum inflatum, procedentem ad partem ad quam dislocatur. Curatio autem remotionis eius, est facilis reditionis: et est, ut extendatur cum facilitate cum manibus, et aequetur, donec redeat. In curatione autem eius quando dislocatur secundum complementum, oportet, ut facias sedere infirmum rectum: et teneat ipsum minister fortis ualde a posteriori parte dorsi eius, in medio ipsius. Deinde tene tu cum manu tua dextra pedem eius a superiori parte eius, et cum manu tua sinistra ab inferiori parte pedis eius loco cauillae. Deinde trahe pedem ad tecum manu tua dextra. Deinde cum sinistra duabus uicibus. Deinde extende cum sinistra, et impelle pectus pedis cum dextra uersus crus absque labore. Fac illud bis, sicut narrauimus. Deinde impelle pectus pedis ad crus in uice tertia, et tu trahis cauillam. Si ergo redit in uice una, aut in duabus secundum hunc modum, et uides pedem aequatum, est bonum: et si non, tunc itera operationem super ipsum: quoniam ipse redit. Si autem prohibetur tibi reductio eius cum eo quod narrauimus: tunc fac iacere infirmum super dorsum suum super terram, et fige paxillum in terra firmatum ualde, ut cadat inter coxas eius: et tu iam inuoluisti super ipsum pannum, ut non laedat infirmum. Deinde accipiat minister coxam eius: postea extendat minister alter pedem, aut cum manibus suis, aut cum ligamento quod liget super collum pedis. Deinde extendat omnis minister contra extensionem comparis sui: et paxillus sit stans inter duas coxas infirmi retinens eum, ut non attrahatur corpus eius ad inferiora apud extensionem. Deinde aequet medicus dislocationem manibus suis, et minister alter teneat crus sanum ad inferiora. Nam dislocatio redit cum uelocitate. Quando ergo redit dislocatio, et declaratur tibi sanitas reditionis eius: tunc pone emplastrum et stuppam, et stringe ipsam cum ligamentis firmiter, et liga pedem cum ligamento ad crus. Et oportet, ut caueas uel timeas de neruis, qui sunt supra calcaneum posterius, ut non sit ligamentum super eos uehemens, et laedat eos. Deinde dimitte ipsum duobus diebus, aut tribus. Quod <choice><corr>si</corr></choice> mollificatur ligamentum, stringe ipsum: deinde solue ipsum in die tertio, aut quarto: et prohibe infirmum ab ambulatione quadraginta diebus. Si uero conatur ambulare ante illud spacium, non fit securitas quin dissoluatur super ipsum dislocatio, et corrumpatur, et non recipiat post illud curationem. Quod si accidat ei apostema calidum: tunc oportet, ut administres in sedatione eius illud, in quo praecessit narratio nostra in alio loco ex curatione, et embrocationem, donec remoueatur.</p></div>
<div n="34" type="subchapter"><p type="head">¶ De dislocatione Digitorum pedis, et cura. Caput XXXV.</p> <p>Oportet, ut aequetur quod dislocatur ex eis cum extensione pauca absque labore: et illud quidem non est difficile, imo est facile. Si autem dislocatio est in quibusdam nodis dorsi pedis: tunc oportet, ut faciat sedere infirmus pedem suum super locum aequalem terrae, aut super tabulam: et est stans sicut ambulans. Deinde tu sta, et pone pedem tuum super illud quod eminet ex illis iuncturis. Deinde calca illud cum pede tuo cum uirtute, donec redeat, et uideas ipsum iam aequatum, et non appareat in loco eminentia. Deinde pone sub uentre pedis eius tabulam quae capiat pedem totum, cui sint duo capita. Deinde stringe ipsum strictura decenti tribus diebus. Deinde solue ipsum, et fac quiescere eum ab ambulatione diebus multis, donec stringatur et securetur a reductione.</p></div>
<div n="35" type="subchapter"><p type="head">¶ De speciebus dislocationis cum uulnere uel fractura. Caput XXXVI.</p> <p>Quando accidit aliquid ex illo, et conaris curationem eius, et ipsius restaurationem, multotiens succedit mors: et propter illud non oportet, ut praesumat super curationem eius, quod est huiusmodi, nisi qui est prudens in arte longi usus, misericors, pius, tardus, non audax, neque praesumptuosus: et ut utatur in incaeptionce medicinis quae sedant apostemata calida tantum: et dimittat infirmum diuino iudicio. Nisi uideas, aut speras salutem a perditione cum lenitate aegritudinis, et in quo apparet quiddam spei. Conare ergo reductionem eius statim in principio rei, antequam accidat apostema calidum. Si ergo redit membrum, secundum quod uolumus, tunc administra regimen quod sedat apostema: et cura uulnus cum eo quod conuenit ei ex unguentis desiccatiuis. Quod si dislocatio est cum fractura, et accidunt in osse satagiae separatae, tunc conare ablationem earum, et fac in illo quod diximus in aegritudinibus simplicibus ex eo quod praecessit in locis earum. Et caue secundum tuam uirtutem, et custodi teipsum ab introitu in uiam timoris: secundum quod praecessit praedicatio mea tibi. Nam illud est melius tibi apud Creatorem tuum, et magis permanens ad gloriam tuam, et magis saluum tuo corpori apud illos in tuo tempore.</p></div>
</div>
</body>
</text>
</Tei>