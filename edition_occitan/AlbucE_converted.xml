<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_ms.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_ms.rng" type="application/xml" schematypens="http://purl.oclc.org/dsdl/schematron"?>
<teiCorpus xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>La Chirurgie d’<name>Albucasis</name></title>
				<title type="subtitle">Edition électronique du texte de Pierre Portet (2004), t. II</title>
				<respStmt>
					<resp>Texte électronique saisi sous la responsabilité</resp>
					<persName>P.T. Ricketts</persName>
				</respStmt>
				<respStmt>
					<resp>Edition utilisée</resp>
					<persName>M.S. Elsheikh</persName>
				</respStmt>
				<respStmt>
					<resp>Encodage TEI</resp>
					<persName>D. Billy</persName>
				</respStmt>
			</titleStmt>
			<publicationStmt>
				<authority>Laboratoire CLLE-ERSS</authority>
				<idno>UMR 5263</idno>
				<address>
					<addrLine>5 allées Antonio Machado</addrLine>
					<addrLine>31058 TOULOUSE Cedex 9</addrLine>
				</address>
				<authority>Centre National de la Recherche Scientifique (CNRS)</authority>
				<address>
					<addrLine>3 rue Michel-Ange</addrLine>
					<addrLine>75794 Paris France</addrLine>
				</address>
				<availability>
					<p>Creative Commons Attribution - Pas d’Utilisation Commerciale - Partage dans les Mêmes Conditions 4.0 (CC BY-NC-SA 4.0). <date when="2015">2015</date>
					</p>
				</availability>
			</publicationStmt>
			<sourceDesc>
				<bibl>
					<idno type="COM3">ALBU</idno>
					<idno type="DOM">AlbucE</idno>
					<author>
						<surname>Elsheikh</surname>
						<name>Mahmoud Salem</name>
					</author>
					<title/>
					<bibl>
						<title>Abū’l Qāsim Halaf Ibn ‛Abbās az-Zahrāwī detto <name>Albucasis</name>, La Chirurgia</title>
						<pubPlace>Florence</pubPlace>
						<publisher>Zeta</publisher>
						<biblScope unit="date">1992</biblScope>
						<biblScope unit="vol"/>
						<biblScope unit="pp"/>
					</bibl>
					<note>Les références "x,y" renvoient au numéro de page (x) et au numéro de ligne de texte sur la page en cours (y)</note>
				</bibl>
			</sourceDesc>
		</fileDesc>
	</teiHeader>
	<TEI>
		<teiHeader>
			<fileDesc>
				<titleStmt>
					<title>AlbucE</title>
				</titleStmt>
				<publicationStmt>
					<p>Elsheikh 1992, p. 3-267</p>
				</publicationStmt>
				<sourceDesc>
					<msDesc>
						<msIdentifier>
							<country>France</country>
							<settlement>Montpellier</settlement>
							<institution>Bibl. de l’Université</institution>
							<repository>Fac. De médecine, 95 [Brunel 121]</repository>
						</msIdentifier>
						<msContents>
							<textLang>occitan, dial. provençal</textLang>
						</msContents>
						<history>
							<origin>
								<date notBefore="1400" notAfter="1450" period="1325">Première moitié XIVe siècle</date>
								<placeName>Pays de Foix (Ariège)</placeName>
							</origin>
						</history>
					</msDesc>
				</sourceDesc>
			</fileDesc>
		</teiHeader>
		<text>
			<body>
				<milestone unit="page" n="3"/>
				<p id="p001"><line id="pp003l01">Ayssi comensan las paraulas de <name>Albucasim</name>.</line></p>
				<p id="p002"><line id="pp003l02">O, filhs, pus yeu he a vos complit aquest libre, le qual es le derier </line><line id="pp003l03">de la sciencia de medicina, per le compliment de lu so consequit la fi </line><line id="pp003l04">en lu, e per las exposicios de lu, e per las declaracios de lu, es a mi </line><line id="pp003l05">vist que yeu complesca aquel a vos am aquest tractat, le qual es </line><line id="pp003l06">partida de la operacio am ma, so es cyrurgia. Quar la operacio am </line><line id="pp003l07">ma es prostrada en nostre regio e en nostre temps de tot privada, </line><line id="pp003l08">entro que fort leu peric la sciencia de lu, e le vistigi de lu es ostat; e </line><line id="pp003l09">no romasero de lu sino alcunas petitas descripcios en les libres dels </line><line id="pp003l10">Antics, les quals mudero las mas e endevenc ad aquels error e </line><line id="pp003l11">heyssitacio entro que son clausas las entencios de lu e es elonguada la </line><line id="pp003l12">forsa de lu e l’art. </line></p>
				<p id="p003"><line id="pp003l13">E es vist a mi que yeu vivifique aquela am ordenacio de aquest </line><line id="pp003l14">tractat en aquela segon la via de exposicio e de declaracio e de </line><line id="pp003l15">abreviacio; e per que vengua am las formas dels ferramentz de </line><line id="pp003l16">cautheri e dels autres instrumentz de la obra cum sia per addicio de </line><line id="pp003l17">la declaracio, e per preparacio de lu, la qual causa es necessaria. </line></p>
				<p id="p004"><line id="pp003l18">Mays la causa per la qual no es atrobat bo artifex am la sieua ma </line><line id="pp003l19">en aquest nostre temps, es quar la art de medicina es longua, e que </line><line id="pp003l20">cove le sieu actor denant aquo esser excercitat en la sciencia de </line><line id="pp003l21">anotomia la qual recontec <name>Gualia</name> entro que sapia les juvament dels </line><line id="pp003l22">membres e las formas de aquels, e la conjunctio e la separacio de lor; </line><line id="pp003l23">e haia la conoyssensa dels osses, dels nervis e dels lacertz, e·l nombre </line><line id="pp003l24">de aquels, e la egrecio de lor; e de las venas pulsatils e de las quietas, </line><line id="pp003l25">e dels locs del eyssiment de lor. E per aquo ditz <name>Ypocras</name> que am u </line><line id="pp003l26">nom es mot, mays en l’obra petit, e majorment en la art de la ma. </line><line id="pp003l27">Mays nos ja avem dit de aquel en l’introit de aquest libre; quar qui </line><line id="pp003l28">no es scient aquo que li avem dit de anotomia, no es evacuat que no </line><line id="pp003l29">caia en error per la qual siran mortz les homes, ayssi cum yeu he vist </line><line id="pp003l30">trops de aquels, quar alscus son formatz en esta sciencia e gettan se </line><line id="pp003l31">de aquela ses sciencia e ses experiment. </line></p>
				<p id="p005"><line id="pp003l32">Quar yeu vi un metge folh e enperit aver incidit un apostema </line><line id="pp003l33">escrophilos en le colh de una femna, e incidic alcunas arterias del </line><line id="pp003l34">colh per que fluic gran sanc entro que la femna cazec morta entre las </line><line id="pp003l35">mas de lu. E vi un autre metge que pres que el traguera una peyra </line><line id="pp003l36">d’un home le qual avia procesit en sa etat, e la peyra era gran, e</line><pb n="4"/><line id="pp004l01">venguet a lu e trayssec aquela peyra am un tros de la vesiqua, per que </line><line id="pp004l02">aquel home al tertz dia es mort. E yeu ja apelat fuy a estrayre </line><line id="pp004l03">aquela, e vi que per la grandesa de la peyra e per la disposicio del </line><line id="pp004l04">malaute conogui subre lu que morira. </line></p>
				<p id="p006"><line id="pp004l05">E vi un autre metge le qual prenia stipendic de un duc de nostra </line><line id="pp004l06">terra per cyrurgia, e endeven a un crastrat negre le qual era deves lu </line><line id="pp004l07">fractura en la coyssa de lu; e perparec le metge am la sua </line><line id="pp004l08">ignorancia, estrayssec la fractura, sobre la plagua, am pulvinas e </line><line id="pp004l09">astelas am forta strectura, e no layssec a la plagua espiracio. E aprop le </line><line id="pp004l10">desliet segons los sieus desiriers, e aprop le relieg, e aprop le leyssec </line><line id="pp004l11">per alcus jorns e comandec que nos deslies le liament; e estec ayssi </line><line id="pp004l12">entro que la coyssa e·l pe foro apostematz, e pervenguet a perdicio. E </line><line id="pp004l13">yeu fuy apelat a lu, e aparelhegui a desliar le liament, e conseguida es </line><line id="pp004l14">tranquilitat e enayssi amermet de sas dolors. Mays empero ja </line><line id="pp004l15">corrupcio era confermada en le membre, per que no pogui refrenar </line><line id="pp004l16">aquela, e no cessec perambular la corrupcio en le membre entro </line><line id="pp004l17">que·l malaute peric. </line></p>
				<p id="p007"><line id="pp004l18">E vi un autre metge le qual perforec un apostema cancros, e fo </line><line id="pp004l19">ulcerat aprop alscus dias, entro que foc magnificada la malicia de lu </line><line id="pp004l20">am lo senhor de lu. La qual causa es quar le cranc caut es pur de </line><line id="pp004l21">humor melencolic, lahoras no cove que pervengua a lu am ferr de tot, </line><line id="pp004l22">sino que sia an membre le qual suffertes que de tot fos hostat.</line></p>
				<p id="p008"><line id="pp004l23">E per aquo, filhs, necessari es a vos que la operacio am ma sia </line><line id="pp004l24">devisada en dos devesios: so es en operacio a lu qual es associada </line><line id="pp004l25">salut, e en obra am la qual es perilh en las majors disposicios. E yeu ja </line><line id="pp004l26">he exsitat aquo en tot loc de aquest libre en le qual venc opperacio en </line><line id="pp004l27">la qual es error e temor; per que necessari es a vos que guardetz aquo e </line><line id="pp004l28">layssetz aquel, per que les folhs no atrobo via a parlar e a vos </line><line id="pp004l29">desonestar. E donc prenetz las vostras armas am sollicitut e am </line><line id="pp004l30">proteccio de <name>Dieu</name>, e les vostres malautes am falicitat e am fermetat. </line><line id="pp004l31">E usatz de la milhor via per la gracia de <name>Dieu</name> perdusent a salut e a </line><line id="pp004l32">lausabla successio, e laysatz las malautias terriblas de difficil sanacio, </line><line id="pp004l33">e ostatz las vostras armas de aquo que vos fa temer, per so que </line><line id="pp004l34">ysitatio en vostra fe e en le vostre nom no vos evasisca: quar mays es </line><line id="pp004l35">remanent a la vostra gloria, e pus aut en le mon e en derier a las </line><line id="pp004l36">vostras sanctitatz. <name>Gualia</name> ja diyssec en alcunas sieuas monicios:</line></p><pb n="5"/>
				<p id="p009"><line id="pp005l01">“No mediquetz malautia mala, per so que mals metges no siatz </line><line id="pp005l02">nompnatz”.</line></p>
				<p id="p010"><line id="pp005l03">E yeu ja he devesit aquest libre segontz tres capitols. </line></p>
				<p id="p011"><line id="pp005l04">Comensa la divisio del libre, e primier de la primieyra partida. </line></p>
				<p id="p012"><line id="pp005l05">Le primier capitol ordenat del cap entro·s pes, en las formas </line><line id="pp005l06">dels instrumentz e en les ferrementz dels cauteris, e de aquo que </line><line id="pp005l07">necessari es en la opperacio. </line></p>
				<p id="p013"><line id="pp005l08">La divisio de la segonda partida. </line></p>
				<p id="p014"><line id="pp005l09">Le segon capitol, de siccio e perforacio, e de ventosas, e de </line><line id="pp005l10">plaguas, e de extractio de sagetas e de semblantz ad aquelas, tot </line><line id="pp005l11">capitolat e ordenat de las formas dels instrumentz. </line></p>
				<p id="p015"><line id="pp005l12">Divisio de la tersa partida. </line></p>
				<p id="p016"><line id="pp005l13">Le tertz capitol, de restauracio e de dislocacio, e de curacio de </line><line id="pp005l14">torcio e de semblantz ad aquels; capitol ordenat del cap entro·s pes, e </line><line id="pp005l15">de las formas dels instrumentz. </line></p>
				<p id="p017"><line id="pp005l16">De cauteri am foc e am medicina aguda e rememoracio de la </line><line id="pp005l17">opperacio. Am aquel comensa le tractat de tot le libre. </line></p>
				<p id="p018"><line id="pp005l18">Cove que yeu digua la qualitat dels juvamentz de aquel cauteri e </line><line id="pp005l19">dels noccumentz de lu, e en qual compleccio sia prohibit cauteri. </line></p>
				<p id="p019"><line id="pp005l20">Donc dic que·l sermo de la qualitat del juvament de cauteri e del </line><line id="pp005l21">noccument de lu es sermo lonc e prolixs, e subtil per sciensa, e secret </line><line id="pp005l22">amaguat; e ja de lu a parlat gran multitut de savis, e de lu se son</line><pb n="6"/><line id="pp006l01">desacordatz, et a mi abasta un petit dels sermons de lor, temen </line><line id="pp006l02">perlonguacio. </line></p>
				<p id="p020"><line id="pp006l03">E donc dic que cauteri comfereys a tota compleccio </line><line id="pp006l04">universalment la qual es am materia o ses materia, exceptat dos compleccios, </line><line id="pp006l05">las quals son compleccios caudas ses materia. . . . . En la compleccio </line><line id="pp006l06">cauda e secca am materia se desecordero; quar alcus dyssero que </line><line id="pp006l07">cauteri es juvatiu ad aquela, e les autres dyssero le contrari de aquel, </line><line id="pp006l08">que cauteri no es convenient en malautia la qual es per qualiditat e </line><line id="pp006l09">per siccitat, quar natura del foc es qualiditat e siccitat, e enconvenient es </line><line id="pp006l10">que malautia cauda e secca am aquo que es caut e sec sia sanada. E </line><line id="pp006l11">diysec aquel que ditz le contrari de aquel, que per cauteri es fayt </line><line id="pp006l12">juvament en tota malautia cauda e secca que ve en les cors dels </line><line id="pp006l13">homes, quar quan tu comparas le cors de home e las humiditatz de lu </line><line id="pp006l14">a la compleccio del foc, atrobas le cors de home freg. E yeu dic per le </line><line id="pp006l15">sermo de aquel, que esperiment aquo ja a mi alscunas vetz a </line><line id="pp006l16">descubert. Mays empero no cove que vengua sobre aquo aquel que </line><line id="pp006l17">ja es exproat e excersitat en le capitol de cauteri per derier exercici, </line><line id="pp006l18">e a conogut la diversitat de la compleccio dels homes e la disposicio </line><line id="pp006l19">de las malautias en lor meteyssas, e las causas de aquelas, e·ls </line><line id="pp006l20">accidentz de lor, e l’espasi del temps de aquelas. Mays en las autras </line><line id="pp006l21">compleccios, no es sobre vos temor, e majorment en las malautias </line><line id="pp006l22">fregas e humidas, quar ja totz les metges se son acordatz sobre </line><line id="pp006l23">aquels, e no so desecordatz en le juvament am cauteri en aquelas. </line></p>
				<p id="p021"><line id="pp006l24">E sapiatz, filhs, que del secret de curacio per cauteri am foc e de </line><line id="pp006l25">la bontat de lu, so sobre cauteri am medicina comburent, es quar le </line><line id="pp006l26">foc es simple, la accio del qual no perven sino al membre le qual es </line><line id="pp006l27">cauterizat e no notz al autre membre am lu ajustat sino am petit </line><line id="pp006l28">nocument. Mays la accio de medicina comburent perven ad aquel en </line><line id="pp006l29">les membres le qual de lu alunhat, e fort leu fa venir en le membre </line><line id="pp006l30">malautia de dificil sanacio e fort leu ausit. Mays le foc, per la sua </line><line id="pp006l31">sublimitat e de la sua substancia bontat, no fa aquo sino que </line><line id="pp006l32">superfluisca E ja es a nos conogut per experiment e per longitut de </line><line id="pp006l33">servitut de studi am l’art sobre le veritat de las causas; e per aquo yeu </line><line id="pp006l34">so excusat de la longitut del sermo E si no fos que no es legut al mieu </line><line id="pp006l35">libre en aquest pausero a vos secret amaguat am le foc, e la qualitat </line><line id="pp006l36">de la operacio de lu en les cors e de la sieua expulcio per la qual </line><line id="pp006l37">expellis las malautias, am sermo philosophic demostratiu, le qual </line><line id="pp006l38">siria acuit en las vostras pessas. </line></p><pb n="7"/>
				<p id="p022"><line id="pp007l01">E sapiatz, filhs, que els se desacordan del temps en le qual es </line><line id="pp007l02">convenient far cauteri e pausan le milhor temps de primaveyra. E </line><line id="pp007l03">yeu dic que cauteri es convenient en tot temps, per so que le </line><line id="pp007l04">nocument per le temps accident es submergit en le juvament de aquo </line><line id="pp007l05">que am le cauteri es atirat, e majorment si le cauteri es per dolors o </line><line id="pp007l06">de dolors necessaries, fortz e fistinas, las quals no suffertan tarditat </line><line id="pp007l07">per so que es temut de aquelas que vengua malicia, que es major que </line><line id="pp007l08">petit nocument entrant per lo temps. E aysso no catz en vostras </line><line id="pp007l09">pessas, o, filhs, aquo no estiman sino le poble vulguar e les fols </line><line id="pp007l10">metges, so es que ad aquela malautia que es sanada per cauteri no es </line><line id="pp007l11">redicio tot temps, e pausan aquel consequen. E la causa no es ges </line><line id="pp007l12">ayssi quo els cuydan per aquo, quar cauteri no es sino en loc de </line><line id="pp007l13">medicina la qual altera la compleccio e esicca las humiditatz las quals </line><line id="pp007l14">son causa per que veno las dolors. Mays empero cauteri superflueys </line><line id="pp007l15">sobre la medicina per volicitat de la sua valitut e vertut de la sua </line><line id="pp007l16">operacio e grandesa del sieu senhor. </line></p>
				<p id="p023"><line id="pp007l17">E es possible que la sua malautia retorne en alcuna hora del </line><line id="pp007l18">temps, segon la compleccio del malaute e la locacio de la sua </line><line id="pp007l19">malautia, e la vertut de lu, e aquo que es preparat en le cors de lu de la </line><line id="pp007l20">agreguacio de las superfluitatz en lu, e aquo que es pervengut a lu en </line><line id="pp007l21">la sua acquisicio en viandas e semblantz de aquelas causas; sino que </line><line id="pp007l22">la malautia en la qual sia aministrat cauteri sia malautia subtil en </line><line id="pp007l23">membre de paucas superfluitatz e humiditatz, ayssi cum cauteri de </line><line id="pp007l24">dent per dolor e semblantz ad aquel, possible es que en lu no retorne </line><line id="pp007l25">aquela dolor, mays aquo se fa en petitz. </line></p>
				<p id="p024"><line id="pp007l26">E mays sermo vulgar es que cauteri es le derier remezi de </line><line id="pp007l27">medicina, e es sermo dreyturier, no ad aquo que els entendo en lu, </line><line id="pp007l28">quar els crezo que no es curacio que aprofieyta am medicina ni am </line><line id="pp007l29">autra causa aprop cauteri. E la causa es en contrari de aquo; e la </line><line id="pp007l30">entencio que cauteri es le derier remezi de medicina no es sino quan </line><line id="pp007l31">administram las manieyras de curacio en alcunas malautias, e aquelas </line><line id="pp007l32">medicinas no conferieysso, e aprop en la fi de la causa aministra hom </line><line id="pp007l33">cauteri, e aprofieyta ad aquela. E lahoras de aqui cat16 que cauteri es</line><pb n="8"/><line id="pp008l01">le derier remezi de medicina, no segon la entencio la qual entendo les </line><line id="pp008l02">vulgars e trops dels fols metges. </line></p>
				<p id="p025"><line id="pp008l03">E diyssero les antics que cauteri am aur es milhor que cauteri </line><line id="pp008l04">am ferr, e no diyssero aquo sino per la equalitat del aur e sublimitat </line><line id="pp008l05">de la sua sustancia. E diyssero que le loc de cauteri no fa brac, cum </line><line id="pp008l06">aquo no sia absolutament vertat, quar yeu ja he aquo proat e he </line><line id="pp008l07">atrobat que aquel no fa aquo sino en alcus cors ses les autres, e </line><line id="pp008l08">cauteri am aquel es bo e milhor que am ferr ayssi quo els diyssero; </line><line id="pp008l09">mays empero quan tu fas cauteri am foc am de aur, no es a tu </line><line id="pp008l10">declarat, quar es egnit segon la quantitat que tu vols per la rugor </line><line id="pp008l11">de l’aur, e quar prepara a recebre freg; e si ajustas sobre lu ignicio se </line><line id="pp008l12">fon l’aur per le foc, e caso en le foc alcunas laminas per que le </line><line id="pp008l13">artifex catz per la occupacio de aquel. E per aquo es fayt cauteri am </line><line id="pp008l14">ferr deves nos pus leugerament e pus propdanament a rectitut de </line><line id="pp008l15">operacio. E yeu ja he ordenat aquest capitol en le cauteri segon </line><line id="pp008l16">capitols, et he ordenat aquels del cap entro les pes, per so que aleugo </line><line id="pp008l17">le demandant aquo que vol de lu. </line></p>
				<p id="p026"><line id="pp008l18">De cauteri de dolor de cap per frigiditat e humiditat. Le capitol </line><line id="pp008l19">primier. </line></p>
				<p id="p027"><line id="pp008l20">Aquesta cauterizacio confereys a la humiditat e frigiditat sobre le </line><line id="pp008l21">servel accident de la qual so doas causas, so es causa de soda e multitut </line><line id="pp008l22">de flux raumatic, apelat corissa, del cap a las partidas dels huelhs e </line><line id="pp008l23">de las aurelhas fluent, e multitut de dormir, e de dolor de dentz e del </line><line id="pp008l24">guolayro, e universalment de tota malautia que ve per fregiditat, </line><line id="pp008l25">ayssi cum paraliticament, sodo e apoplexio, e semblantz en aquelas </line><line id="pp008l26">malautias. </line></p>
				<p id="p028"><line id="pp008l27">La forma de aquesta cauterizacio es aquesta, que primieyrament </line><line id="pp008l28">comandes al malaute que sia evacuat am medicina lacsativa le cap </line><line id="pp008l29">mondificant, per tres o per quatre nueytz, segon que exhigeys la </line><line id="pp008l30">vertut del malaute e la edat de lu e la sua costuma. E aprop </line><line id="pp008l31">comanda li que raza le sieu cap am razor, e aprop fay aquel sezer </line><line id="pp008l32">entre las tuas mas sobre una banca cayrada e que pause las suas mas</line><pb n="9"/><line id="pp009l01">sobre le pietz sieu. E aprop pausa la razit de la tua palma aprop le </line><line id="pp009l02">pous sobre la razit del nas entre les huels sieus. Mays empero, </line><line id="pp009l03">cum le tieu dit del mieg loc es pervengut, signa aquel loc am </line><line id="pp009l04">tenta, e aprop igneys le cauteri olivar del qual aquesta es la </line><line id="pp009l05">forma: </line></p>
				<p id="p029"><line id="pp009l06">E aprop pausa aquel sobre le loc senhat am tenta, a manieyra que </line><line id="pp009l07">descent, am la qual la tieua ma sia constrengida petit a petit, e tu </line><line id="pp009l08">revolveys aquel. E aprop leva la tua ma leugerament e reguarda le </line><line id="pp009l09">loc, e si veses ja del os esser descubert alcuna quantitat del cap, </line><line id="pp009l10">ayssi cum la quantitat de gra de errs, lahoras eleva la tua ma, e si no </line><line id="pp009l11">torno la tua ma am aquel ferr, am autre de aquel, si es enfrigidat, </line><line id="pp009l12">entro que sia vist del os aquo que yeu he dit a tu. E aprop pren un </line><line id="pp009l13">petit de sal e disolveys aquel . . . . sobre le loc e leyssa aquel per tres </line><line id="pp009l14">jorns. E aprop pausa sobre lu coto enbegut en boder e leyssa aquel </line><line id="pp009l15">sobre lu entro que sia destrusida la scara del foc. E aprop cura le loc </line><line id="pp009l16">am anguent tetrafarmacon entro que sia sanat. E ja diyssero que </line><line id="pp009l17">quant la plagua roman uberta, tant mielhs geta le brac, per que es </line><line id="pp009l18">milhor e mays juvatiu. E diyssero alcus de lor que sia cauterizada la </line><line id="pp009l19">codena entro al os, e sia tengut le cauteri entro que sia adhurida </line><line id="pp009l20">alcuna partida de la specitut del os. E aprop sia ras aquo que es </line><line id="pp009l21">adhust del os, e aprop sia curat. E diyssero autres que am lo </line><line id="pp009l22">cauteri pervengua al derier, entro que enprema en le os forta enprecio </line><line id="pp009l23">entro que le os caga, e aquesta es la forma de alphecati petit: </line></p>
				<p id="p030"><line id="pp009l24">E estiman de aquel loc expiran la vapors del cap. </line><line id="pp009l25">E sia tenguda la plagua uberta per lonc temps, e </line><line id="pp009l26">aprop sia curada entro que sia consolidada. Mays </line><line id="pp009l27">a mi no so vistas aquestas doas specias de cauteri </line><line id="pp009l28">de tot, sino en alcus homes segon via de temor; e layssa aquel, deves </line><line id="pp009l29">mi, milhor es am salut, quan es; quar le cap es develitat per solucio</line><pb n="10"/><line id="pp010l01">de continuitat de lu ayssi cum havem testificat en les autres </line><line id="pp010l02">membres, e majorment quan le cap del malaute es de freul natura. E </line><line id="pp010l03">la specia de cauteri primieyra es mays salva e milhor deves mi; e de </line><line id="pp010l04">aquela husi e am aquela obra am salut. </line></p>
				<p id="p031"><line id="pp010l05">Capitol segon. Del cauteri del cap. </line></p>
				<p id="p032"><line id="pp010l06">Quan en tot le cap accideys dolor cronica e longua e aquo es en </line><line id="pp010l07">le malaute prolonguat, e usa de gerras e de cochias e de capipurges e </line><line id="pp010l08">de emplaustres e de guatz e de cadels e de gualinas e de semblantz, </line><line id="pp010l09">e majorment si ja es cauterizat am un cautere le qual recontam e no </line><line id="pp010l10">aprofieyta a lu deguna de aquelas causas, lahoras considera quar si le </line><line id="pp010l11">cap del malaute es de fort creacio en la sua natura; e no es freul et </line><line id="pp010l12">atroba mot gran freg, lahoras aquel cauterisa am autra cauteri dejos </line><line id="pp010l13">aquel un pauc. E aprop cauterisa aquel sobre le corn del sieu cap am </line><line id="pp010l14">cauteri entro que la codena es partida. Incisa la codena e sia </line><line id="pp010l15">descuberta del os la quantitat la qual havem recontat e cauteriza </line><line id="pp010l16">aquel am un cauteri en la partida deriera del cap en le loc le qual es </line><line id="pp010l17">apelat vas, — e es aquel loc en le qual es pausada ventosa. Et alleuja la </line><line id="pp010l18">tua ma en aysso, e no descobras le os, quar le malaute per aquo </line><line id="pp010l19">atroba mot gran dolor diversa de la dolor de totz les autres cauteris </line><line id="pp010l20">del cap. E yeu diyre aquest cauteri en son loc, quar cove que·l </line><line id="pp010l21">cauteri am le qual so cauterisatz les corns del cap e le occiput </line><line id="pp010l22">es pus subtil cauteri que aquel am le qual es cauterisat le </line><line id="pp010l23">mieg loc del cap; e aquesta es la forma de lu. </line></p>
				<p id="p033"><line id="pp010l24">Capitol ters. De cauterisacio de emigranea no-antiqua. </line></p>
				<p id="p034"><line id="pp010l25">Quan endeve en la partida del cap dolor sodo, o es stenduda</line><pb n="11"/><line id="pp011l01">dolor entro al uelh, sia evacuat am medicinas le cap mondificantz, </line><line id="pp011l02">e sia aministrada l’autra curacio, la qual yeu he dita en las devesios de </line><line id="pp011l03">las malautias; e tot no aprofieyta, lahoras cauterisacio en lu es en </line><line id="pp011l04">dos manieyras: o cauterisacio am medicina acuta comburent, o am </line><line id="pp011l05">ferr. Mays cauteri am medicina comburent es que tu prenguas una </line><line id="pp011l06">dolsa de alh, e escorgas aquela e abcindas las extremitatz de lu de </line><line id="pp011l07">amdos les caps. E aprop incideys le loc de la dolor en la templa am </line><line id="pp011l08">una lanceta lada entro que sia en lu feyt loc dejos la codena, entro </line><line id="pp011l09">que sia occultada. E aprop strenh sobre lu am stopada per descent </line><line id="pp011l10">constreccio, e layssa aquel per le spazi de tres horas; e aprop </line><line id="pp011l11">deslia le e tratz le alh, e laysa la plagua per dos o per tres jorn, e </line><line id="pp011l12">aprop pausa sobre lu coto submergit en boder entro que le loc fassa </line><line id="pp011l13">brac. E aprop cura aquel am enguent entro que sia sanat. E si tu </line><line id="pp011l14">voys, fe aquo am alcunas medicinas comburentz las quals yeu he </line><line id="pp011l15">scriutas en le douse tractat de medicinas comburentz. </line><line id="pp011l16">Mays la cauterisacio am ferr segon aquesta manieyra: </line><line id="pp011l17">igneys per cauteri del qual aquesta es la forma: </line></p>
				<p id="p035"><line id="pp011l18">e es apelat claus clavilhs, quar le cap de lu es ayssi cum forma de </line><line id="pp011l19">clavel en le qual es alcuna curvitat, e·n le mieg loc de lu es eminensia </line><line id="pp011l20">petita. E aprop pausa sobre loc de la dolor, e rete la tua ma — per que </line><line id="pp011l21">no sia adhurida la arceria la qual es dejos — e revol le ferr petit a petit </line><line id="pp011l22">am velocitat. E si la quantitat de lu que es adhurida per la specitut </line><line id="pp011l23">de la codena ayssi quo la maytat de lu, e elava la tua ma per so que la </line><line id="pp011l24">arteria no sia adhurida la qual es dejos, per so que no vengua flux de </line><line id="pp011l25">sanc. E aprop enbibeys coto en aygua de sal e pausa aquel sobre le </line><line id="pp011l26">loc, e layssa aquel per tres dias; e aprop pausa coto mulhat am boder, </line><line id="pp011l27">e aprop cura am enguent entro que sia sanat. E si voys, cauterisa am </line><line id="pp011l28">la extremitat del cutellari segon cauteri, e guarda te de incisio de </line><line id="pp011l29">arteria en aquesta emigranea propriament no-antiqua. </line></p><pb n="12"/>
				<p id="p036"><line id="pp012l01">Capitol quart. De cauterizacio d’emigranea antiqua. </line></p>
				<p id="p037"><line id="pp012l02">Quan tu curas emigranea am aquo que havem dit de la curacio </line><line id="pp012l03">precedent, e aquo que havem dit en las divisios de las malautias, e no </line><line id="pp012l04">aprofieyta la curacio, e vezes per la malautia que no abasta a lu aquo </line><line id="pp012l05">que havem dit del primier cauteri am medicina o del cauteri am foc, </line><line id="pp012l06">lahoras cove que tu igniscas le cauteri cutellar entro que sia </line><line id="pp012l07">albificat, pus que significas sobre le loc de la dolor am linha de </line><line id="pp012l08">longuesa de la qual sia la maytat del dit, o quays aquel; e depausa la </line><line id="pp012l09">tua ma per una veguada e strenh aquela entro incidiscas la arceria e </line><line id="pp012l10">pervengua entro al os. Empero necessari es a tu que guardes de la </line><line id="pp012l11">continuacio de la mandibula, la qual es mauguda deves la masticacio, </line><line id="pp012l12">e que le lacert no sia adhurit e le nervi le qual mau aquela, e que no </line><line id="pp012l13">s’endevengua espasme. E si es sobre la custodia e cautela de flux de sanc </line><line id="pp012l14">de l’arteria que es abciza, quar en la abcizio de lu es temor, e </line><line id="pp012l15">majorment ad aquel le qual ignora aquo que fa e no es studios e </line><line id="pp012l16">esproat; e layssa la operacio en lu al comensament. E yeu vindre am </line><line id="pp012l17">rememoracio del regiment de flux de sanc accident de la arceria </line><line id="pp012l18">segon la sieua manieyra, en le sieu loc de aquest libre. </line></p>
				<p id="p038"><line id="pp012l19">E si veses de aquesta malautia que no abaste aquest cauteri e </line><line id="pp012l20">veses le cors del malaute tollerable, cauteriza aquel en le mieg loc del </line><line id="pp012l21">cap ayssi cum havem recontat, e cura la plagua entro que sia sanada. </line><line id="pp012l22">E si voys, aministra le cauteri le qual havem dit en le capitol de </line><line id="pp012l23">streccio de arceria am cauteri havent dos cotels, e es milhor </line><line id="pp012l24">cauterizacio aquesta e mays conferent. </line></p>
				<p id="p039"><line id="pp012l25">Capitol .v. De cauterisacio de las dolors de aurelhas. </line></p>
				<p id="p040"><line id="pp012l26">Quan en la aurelha ve dolor per freg e es curat am causas </line><line id="pp012l27">lacsativas e am l’autra curacio la qual he dita en la divisio, e no </line><line id="pp012l28">es remauguda la dolor, lahoras igneys le cauteri, e es aquest </line><line id="pp012l29">le qual ha nom puncta, del qual aquesta es la forma: </line></p><pb n="13"/>
				<p id="p041"><line id="pp013l01">E aprop puncta aprop la ignicio, e sia menat al enviro de tota la </line><line id="pp013l02">aurelha ayssi cum roda es revolguda, o en le circuit de quascuna </line><line id="pp013l03">essemps si la dolor es en quascuna. Alonga te am le cauteri de la </line><line id="pp013l04">razit de la aurelha pauc a pauc pus que aias senhat le loc am tenta. E </line><line id="pp013l05">si le cauteri de detz puntz en tota aurelha, e quays aquela, e aprop </line><line id="pp013l06">cura les locz entro que sian sanatz. </line></p>
				<p id="p042"><line id="pp013l07">Capitol .vi. De cauterizacio de turtura. </line></p>
				<p id="p043"><line id="pp013l08">Turtura la qual es curada e am cauterizacio no es sino de las </line><line id="pp013l09">specias las quals veno per flecma, segon que havem dit en las divisios </line><line id="pp013l10">de las malautias. Esquiva cauterizacio de la specia que endeve per </line><line id="pp013l11">siccacio o per spasme del nervi. Quan tu curas aquela specia de </line><line id="pp013l12">turtura am jerras e capipurgi e guarguarismes, e no comfereys la tua </line><line id="pp013l13">curacio, lahoras cove que tu cauterizas le malaute am tres cauteris: la </line><line id="pp013l14">.i. deves la razit de la aurelha, e·l segon un petit dejos le sieu templar, </line><line id="pp013l15">e le ters deves la conjunccio de doas labias. E pausa lo tieu cauteri </line><line id="pp013l16">per le contrari de la partida malauta, quar mollificacio no ve sino en </line><line id="pp013l17">la partida que apar sana. E la forma de cauterisacio es que cauterizas </line><line id="pp013l18">aquel am le cauteri en le dreyt de la extremitat de la aurelha pus </line><line id="pp013l19">sobirana un petit sobre le corn del cap, e en le templar autre, la </line><line id="pp013l20">longuesa del qual sia segon la longitut del dit pous, e depausa la tua </line><line id="pp013l21">ma am cauteri entro que sia comburida la quantitat de la maytat de la </line><line id="pp013l22">specitut de la codena. E aquesta es la forma del cauteri, e es </line><line id="pp013l23">specia del cutellari, la forma del qual es denant mesa. </line><line id="pp013l24">Mays empero pus subtil es que aquel un pauc ayssi co vesas; e cove </line><line id="pp013l25">que cotel en lu de superflua groceza un pauc. E aprop cura le loc am </line><line id="pp013l26">aquo que es denant procezit entro que sia sanat. </line></p>
				<p id="p044"><line id="pp013l27">Capitol .vii. De cauterizacio de apoplextia antiqua. </line></p>
				<p id="p045"><line id="pp013l28">Quan apoplextia es antiquada e curas aquela am aquo que</line><pb n="14"/><line id="pp014l01">havem dit e no confereys la tua medicacio e le malaute no ha febre, </line><line id="pp014l02">lahoras cauteriza aquel am quatre cauteris: sobre totz les corn del </line><line id="pp014l03">sieu cap; e am cauteri e le mieg loc del cap, ayssi cum havem dit; e </line><line id="pp014l04">am cauteri en le coguot. E la manieyra del cauteri es fayta segon que </line><line id="pp014l05">es desus dit. E ja es cauterizat sobre la boca del estomac; e es mays </line><line id="pp014l06">derier; e aprop sia curat am aquo que procezeys. </line></p>
				<p id="p046"><line id="pp014l07">Capitol .viii. De cauterizacio de obblivio fayta per flacma. </line></p>
				<p id="p047"><line id="pp014l08">Cove que sian donatz al malaute en le comensament jerras grans e </line><line id="pp014l09">pilulas le servel mondificantz. E aprop ras le cap tot del malaute e </line><line id="pp014l10">pausa sus le coguot de lu emplaustre de cetre descrit en le tractat dels </line><line id="pp014l11">emplastres. E pausa aquel alcunas veguadas, quar aquel es manieyra </line><line id="pp014l12">de cauteri. E fay aquo segon aquel meteys orde le qual ja he dit. E </line><line id="pp014l13">donc si per aqueles sanat bo es; e sino, lahoras fay a lu tres cauteris </line><line id="pp014l14">en la deriera partida de sieu cap, les quals sian deysendentz de la </line><line id="pp014l15">partida pus sobirana del cap entro a la partida pus dejos del col. E </line><line id="pp014l16">pausa entre quascun cauteri la grossetut del dit, e aprop cura lo </line><line id="pp014l17">cauteri am aquo que es procedit. Mays si tu vos addicio e le malaute </line><line id="pp014l18">es aquo tollerant, lahoras fay a lu cauteri en le mieg loc; e si voys </line><line id="pp014l19">major addicio, lahora cauteriza aquel sobre les dos corns. Aprop cura </line><line id="pp014l20">aquel entro que sia sanat; e sia le cauteri olivar segon la forma </line><line id="pp014l21">denant donat. </line></p>
				<p id="p048"><line id="pp014l22">Capitol .ix. De cauterisacio de parazili e de mollificacio de tot le cors. </line></p>
				<p id="p049"><line id="pp014l23">Cove que tu procesiscas en mondificacio del cap am jerras e am </line><line id="pp014l24">aquo que havem dit; e aprop ras le cap del malaute, e aprop cauteriza </line><line id="pp014l25">aquel am cauteri en le mieg loc del cap, e am cauteri sobre totz les </line><line id="pp014l26">corns del cap, e am cauteri sobre la deriera partida de lu, e am tres </line><line id="pp014l27">cauteris sobre les spondils del col. E si es necessari en la malautia de </line><line id="pp014l28">mollificacio del cors de trops aquel e les malautes tollerantz e la </line><line id="pp014l29">malautia es fort, lahoras cauteriza aquel am quatre cauteris sobre les </line><line id="pp014l30">spondils del dos, e dererament am cauteri entro que sia comborit de</line><pb n="15"/><line id="pp015l01">la codena mot de lu, e aleva la tieua ma. E aprop cura aquel entro que </line><line id="pp015l02">sia sanat, e aquest sia cauteri olivar. </line></p>
				<p id="p050"><line id="pp015l03">Capitol .x. De cauterisacio de epilemcia. </line></p>
				<p id="p051"><line id="pp015l04">No es cauterizat le epilemtic sino aquella epilemcia es per </line><line id="pp015l05">flecma. E donc cove que mondifiques le cervel de lu al comensament </line><line id="pp015l06">de lu am yeras e am l’autra curacio la qual havem dicta en la divisio </line><line id="pp015l07">quan le malaute es gran e es tollerant la exceperacio de las </line><line id="pp015l08">medicinas. E si es enfant le qual no sufferte las medicinas, lahoras </line><line id="pp015l09">aministra guarguarissmes e mastiguatoris le servel mondifican, </line><line id="pp015l10">denant aquo per motz dias, am bonifficacio de las viandas. E aprop ras </line><line id="pp015l11">le cap del malaute, e aprop cauteriza aquel am un cauteri en le mieg </line><line id="pp015l12">loc del cap segon la manieyra precedent, e am autre cauteri en le </line><line id="pp015l13">occiput de lu, e sobre quascun corn del cap sieu cauterisa. E si le </line><line id="pp015l14">malaute es fort e es tollerant, lahoras cauteriza aquel am cauteris </line><line id="pp015l15">les quals he ditz, en havent paraliticament e mollificacio del cors sobre </line><line id="pp015l16">les spondils del col e les spondils del dos. E sia cauteri olivar segon </line><line id="pp015l17">qu’es precedit. Mays si le malaute es enfant, lahoras pausa cauteri </line><line id="pp015l18">subtil segon aquesta manieyra. </line></p>
				<p id="p052"><line id="pp015l19">Capitol .xi. De cauterizacio de melencolia. </line></p>
				<p id="p053"><line id="pp015l20">Quan las causas de melencolia so humiditatz corrompudas e </line><line id="pp015l21">flacma gros, lahoras cauteriza aquel am les cauteris les quals havem </line><line id="pp015l22">ditz en le havent paralisi. E si la causa de melencolia es superfluitat </line><line id="pp015l23">declinant a melencolia, e le cors del malaute es humit, lahoras da ha </line><line id="pp015l24">beure aquo que mundifica le cervel de lu segon aquo que ha precedut </line><line id="pp015l25">en la divisio. E aprop ras le cap del malaute, e aprop fay tortora </line><line id="pp015l26">decentment fayta de li sobre le cercle, e aprop depausa aquela en le </line><line id="pp015l27">mieg loc del cap. E le malaute sia sesent cayrat, e sia tengut de tota </line><line id="pp015l28">partida. E aprop pausa liniment; et es pus digne de boder antic de</line><pb n="16"/><line id="pp016l01">ovelhas. E escalfa aquel sobre le foc per calefaccio temprada per </line><line id="pp016l02">mesura, le qual le dit sufferta quan es mes en lu. E aprop vuo’ aquel </line><line id="pp016l03">en le mieg loc del cap de lu en le cercle, e leysa lu entro que sia </line><line id="pp016l04">enfregidat. E fay aquo am le malaute en tota semmana una veguada, </line><line id="pp016l05">am le autre regiment de lu bo entro que sia sanat; o si vols, cauteriza </line><line id="pp016l06">aquel fazen petitz puntz segon lo mays de lu, sino que tenguas la ma </line><line id="pp016l07">am un cauteri ayssi ordenat: aquesta es specia de cauteri la qual </line><line id="pp016l08">humecta le cervel am equalitat. E aprop pausa aquel coto enbegut en </line><line id="pp016l09">boder o en grays de gualina. </line></p>
				<p id="p054"><line id="pp016l10">Capitol .xii. De cauterisacio de aygua descendent en le huel. </line></p>
				<p id="p055"><line id="pp016l11">Quan a tu es declarat le comensament de aygua en le huel per les </line><line id="pp016l12">senhals les quals yeu he ditz en la divisio, lahoras comensa e dona en </line><line id="pp016l13">beure al malaute aquo que mondifique le cap de lu, e guarda aquel </line><line id="pp016l14">de totas humiditatz. E fay aquel suzar en banh en degu per alcus </line><line id="pp016l15">jorns. E aprop comanda a lu que raza le sieu cap, e cauteriza aquel am </line><line id="pp016l16">cauteri en le mieg loc del cap; e aprop cauteriza aquel am dos cauteris </line><line id="pp016l17">sobre dos templas si es le comensament de ysement de aygua en dos </line><line id="pp016l18">huels, o de la un latz si es comensamen de l’aygua en un huel. </line><line id="pp016l19">Incideys am cauteri totas las venas e arcerias las quals so dejos la </line><line id="pp016l20">codena; e sian les cauteris en aquela lonh en la latitut de las templas. </line><line id="pp016l21">E guarda te de fluxs de sanc quan es cauterizat; e si veses de lu fluxs </line><line id="pp016l22">de sanc, osta le am alcuna medicina, la qual es a tu possible. E yeu </line><line id="pp016l23">vindre am savieza la qual es en extraccio de arcerias e am abscizio </line><line id="pp016l24">de aquelas e cautela de fluxs de sanc. E alcunas vetz es cauterizat en </line><line id="pp016l25">le cervitz dejos dos osses am dos cauteris dererament produzitz. </line></p>
				<p id="p056"><line id="pp016l26">Capitol .xiii. De cauterizacio de lacrimas antiquas. </line></p>
				<p id="p057"><line id="pp016l27">Quan lacrimas dels huels so antiquas assuduament e per las venas </line><line id="pp016l28">e arterias las quals so en le loc manifest del cap defora e es verificat </line><line id="pp016l29">que aquo es superfluitatz frejas flecmatiquas, lahoras cauteriza </line><line id="pp016l30">aquel am cauteri le qual havem recontat en le capitol de</line><pb n="17"/><line id="pp017l01">comensament de aygua cazent en les huels, e am cauteri en le mieg loc del cap </line><line id="pp017l02">e am dos cauteris en la cervitz dejos dos templas, e am dos cauteris en la cervitz </line><line id="pp017l03">dejos dos osses. E si indigeyses de addicio, lahoras cauteriza aquel en </line><line id="pp017l04">tot latz de la coa del huel sobre la extremitat del sobrecilh am petit </line><line id="pp017l05">cauteri. </line></p>
				<p id="p058"><line id="pp017l06">Capitol .xiiii. De cauterizacio de fetor de nas. </line></p>
				<p id="p059"><line id="pp017l07">Quan tu medicas aquel am aquo que havem dit en la divisio e no </line><line id="pp017l08">aprofieyta la tua medicacio, lahoras tu aparelha e dona en beure </line><line id="pp017l09">al malaute las cochias per tres noytz; e aprop ras le cap de lu, e </line><line id="pp017l10">cauteriza le am cauteri migier am cauteri olivar. E aprop </line><line id="pp017l11">cauteriza aquel am cauteri clavelh am dos cauteris sobre les dos </line><line id="pp017l12">sobrecilhs dejos les cabels un petit. E guarda te de la arceria que </line><line id="pp017l13">no incindas aquela. E del cauteri clavilh aquesta es la forma. </line></p>
				<p id="p060"><line id="pp017l14">Capitol .xv. De cauteri de mollificacio de palpebras dels huels. </line></p>
				<p id="p061"><line id="pp017l15">Quan la palpebra del huel es mollificada per malautia o </line><line id="pp017l16">per humiditat, lahoras cauteriza aquela palpebre1 am un </line><line id="pp017l17">cauteri am aquest cauteri lunar; e aquesta es la forma de lu: </line></p><pb n="18"/>
				<p id="p062"><line id="pp018l01">E si vos, cauteriza aquel sobre les dos sobrecils un petit am dos </line><line id="pp018l02">cauteris en tota partida, e sian elonguatz de las timporas. E sia la </line><line id="pp018l03">longitut de quascun cauteri segon la quantitat del sobrecil. E no </line><line id="pp018l04">premas trop la tua ma am le cauteri, mays segon la quantitat que la </line><line id="pp018l05">tersa partida de la palpebre sia adhurida. </line></p>
				<p id="p063"><line id="pp018l06">Capitol .xvi. De cauteri de la palpebre del huel quan les pels so </line><line id="pp018l07">convertitz a las partidas dedintz e punho le huel. </line></p>
				<p id="p064"><line id="pp018l08">Quan les pels del huel son convertitz a las partidas dedintz ayssi </line><line id="pp018l09">que pungo le huel, cauteri en aquels es segon dos manieyras, quar </line><line id="pp018l10">cauteri o es am fer o es am medicina comburent. Si am cauteri de lu </line><line id="pp018l11">am foc, comanda al malaute denant aquo que leyse les sieus pels </line><line id="pp018l12">ayssi cum aquels les quals les mundan, entro que sian prolonguatz e </line><line id="pp018l13">engualhatz; e si punho aquel deves le lor naysement, lahoras tu </line><line id="pp018l14">strenh les huels de lu am una benda per so que no sia maugut entro </line><line id="pp018l15">que·ls pels sian nascutz. Donc cum siran nascutz e engualhatz, </line><line id="pp018l16">lahoras pausa le cap del malaute en le tieu se, e aprop senha sobre la </line><line id="pp018l17">palpebre dels huels de lu am tenta, am senhal le qual sia segon la </line><line id="pp018l18">figura de fulha de merta, e sia le comensament del senhal prop dels </line><line id="pp018l19">pels. E aprop pausa coto enbegut en album de huou o en mucillatge </line><line id="pp018l20">de ptilli sobre le huel. E aprop igneys le cauteri del qual aquesta es la </line><line id="pp018l21">forma de lu. </line></p>
				<p id="p065"><line id="pp018l22">E aprop cauteriza sobre la figura la qual as senhada, petit a petit, </line><line id="pp018l23">em motas veguadas, entro que sia comburida la superficia de la </line><line id="pp018l24">codena la qual es ayssi cum fuelha de mirta, tota aparent </line><line id="pp018l25">propriament. E senhal de sanetat de la tieua obra es que tu vegus la palpebre</line><pb n="19"/><line id="pp019l01">de l’huel ja esser contrayta e·ls pels de lu esser elevatz deves la </line><line id="pp019l02">punctura del huel. E donc eleva la tua ma e laysa aquel per tres jorns, </line><line id="pp019l03">e aprop pausa sobre lu coto am boder entro que sia eredicada la </line><line id="pp019l04">scara. E aprop cura aquela am enguent entro que sia sanat. Mays si </line><line id="pp019l05">retorna per les pels alcuna causa aprop lor naysement e la palpebra es </line><line id="pp019l06">mollificada, lahoras fay autra vetz le cauteri sobre aquel tot ayssi </line><line id="pp019l07">cum avias fayt primieyrament. Mays si les pels so en la palpebra </line><line id="pp019l08">dejos, lahoras cauterisa aquela entro que sia elevada al sieu loc </line><line id="pp019l09">natural e sia engualhat e que les pels no punhan le huelh. </line></p>
				<p id="p066"><line id="pp019l10">Mays le cauteri am medicina comburent aquest es que comandes </line><line id="pp019l11">al malaute que leyse les pels entro que sian prolonguatz e engualhatz, </line><line id="pp019l12">e aprop sia fayta de carta de drap la forma de fuelha de mirtra. E </line><line id="pp019l13">aprop pren de sabo conogut e de caus viva ana unc. .i., o quays aquo, e </line><line id="pp019l14">aprop mescle3 aquelas causas be, e fay aquo am festinacio per so que </line><line id="pp019l15">no sia enfregidat; e aprop expandeys de aquo sobre la carta la qual es </line><line id="pp019l16">fayta ayssi cum forma de fulha de mirtra, e pausa aquel sobre la un </line><line id="pp019l17">huel od amdos; e pausa dejos le huel coto enbegut en album de huou, </line><line id="pp019l18">e el cap del malaute sia en le tieu se. E pausa le dit sobre le medicina </line><line id="pp019l19">e prem aquela un petit e no la mauguas entro que lo malaute senta la </line><line id="pp019l20">mordicacio de la medicina, quar mordicacio es en lu ayssi cum de foc. </line><line id="pp019l21">E donc cum percevera aquo que el atrobo mordicacio, lahoras leyssa </line><line id="pp019l22">la medicina e mau aquela am le tieu dit; donc cum cessa la </line><line id="pp019l23">mordicacio, lahoras remau la medicina he lava le huel am aygua; e </line><line id="pp019l24">lahoras considera si vezes la palpebra ja es levada ayssi cum es lavada </line><line id="pp019l25">deves la costriccio am foc o am incisio, quar lahoras esta be; e si no </line><line id="pp019l26">torna sobre aquela de la medicina sobre le loc en le qual no ha </line><line id="pp019l27">empremut la medicina e no se denigra entro que sia engualhada la tua </line><line id="pp019l28">operacio e sia contrayt le huel. E aprop pausa sobre lu coto am boder </line><line id="pp019l29">entro que sia eradicada la codena de la adhustio, e aprop cura aquel </line><line id="pp019l30">am enguent deafinicon o am autre entro que sia sanat. E es necessari </line><line id="pp019l31">a tu, deves la tua operacio que guardes am pervigil diligencia que en </line><line id="pp019l32">le huel no caia re de la medicina, e si la palpebre aprop alscus dias es </line><line id="pp019l33">mollificada e alcuna causa dels pels punh en le huel, lahoras itera la </line><line id="pp019l34">tua medicina sobre aquel loc le qual de la palpebre es mollificat, e </line><line id="pp019l35">propriamen ayssi quo as fayt al comensament, e aprop enaviro lu </line><line id="pp019l36">entro que sia sanat. E aquesta es la forma de fuelha de mirtra. </line></p><pb n="20"/>
				<p id="p067"><line id="pp020l01">E sapias que les huels dels homes son </line><line id="pp020l02">diversificatz segon la magnitut e la parvitat, e donc </line><line id="pp020l03">segon aquo es fayta la tua contraccio. E no sira </line><line id="pp020l04">amaguada la via de rectetut ad aquel al qual es </line><line id="pp020l05">studi en aquesta art. </line></p>
				<p id="p068"><line id="pp020l06">Capitol .xvii. De cauterizacio de fistula que es en le lacrimal de </line><line id="pp020l07">l’huel. </line></p>
				<p id="p069"><line id="pp020l08">Quan tu curas fistula am aquo que havem dit en las divisios de las </line><line id="pp020l09">malautias e no confereys la tua curacio, lahoras cove que tu </line><line id="pp020l10">cauterizas aquela segon aquesta manieyra: comanda al malaute que </line><line id="pp020l11">pause le cap sieu en le tieu se, e tengua le cap de lu alcun ministre </line><line id="pp020l12">entre las tieuas mas en tal manieyra que no sia maugut ni agitat am </line><line id="pp020l13">le sieu cap. E aprop pausa coto enfus en album de huou o en </line><line id="pp020l14">mucellage de ptilli sobre le huel de lu. E aprop igneys le cauteri </line><line id="pp020l15">del qual aquesta es la forma: </line></p>
				<p id="p070"><line id="pp020l16">le qual sia conquau, ayssi cum es forma de cana o de pena de voltor, </line><line id="pp020l17">de la una extremitat am la qual es fayta lo cauteri. E si voys, sia </line><line id="pp020l18">penetrant entro a la autra extremitat. E si vols sia sort ayssi cum </line><line id="pp020l19">tenta. Mays empero aquel que es concau es milhor a la tieua obra. E </line><line id="pp020l20">aprop prem la fistula si es uberta, e tra de lu sania et exsicca aquela. </line><line id="pp020l21">E si no es uberta, lahoras obre aquela e extratz la poyredura de lu. </line><line id="pp020l22">E aprop pausa sobre lu le cauteri le qual sia be ignit, e te am aquel la </line><line id="pp020l23">tieua ma un petit deves le cauteri del huel a la partida del nas, per so </line><line id="pp020l24">que no erre la tua ma o le malaute sia enquietat, e lahoras pausa le </line><line id="pp020l25">cauteri en le grays del huel e corrompas aquel. E donc si al</line><pb n="21"/><line id="pp021l01">comensament del tieu cauteri perve entro al os, bo es; e sino, lahoras </line><line id="pp021l02">itera le cauteri una veguada o dos, si mestiers era; e layssa aquel ayssi </line><line id="pp021l03">per tres jorns, e aprop pausa sobre aquel coto am boder e enviro </line><line id="pp021l04">lu am enguent exsiccatiu entro que sia sanat. Mays si eran passatz .xi. </line><line id="pp021l05">dias e no es sanat, lahoras pausa sobre lu medicina aguda corrosiva </line><line id="pp021l06">entro que l’os sia descubert e sia ras segon que conveneys en le sieu </line><line id="pp021l07">capitol. </line></p>
				<p id="p071"><line id="pp021l08">E es autra manieyra de cauteri de fistula la qual alscus primiers </line><line id="pp021l09">diysero: enten al loc de la fistula e fen aquela e aprop pausa en </line><line id="pp021l10">aquela fissura camaen subtil del qual es la forma de lu: </line><line id="pp021l11">E fon en aquela la quantitat de .i. unc de plom fundut; e te la tua </line><line id="pp021l12">ma am camaem am bona retencio, e no sia maugut le malaute per so </line><line id="pp021l13">que le plom fundut no pervengua al huel de aquel; e cove que pausas </line><line id="pp021l14">sobre le huel del malaute coto enfus en album de huou o en aygua, </line><line id="pp021l15">quar plom adhureys le loc de la fistula e sana aquela per sanacio </line><line id="pp021l16">meravilhora. E si la fistula es sanada am aquo que havem dit del </line><line id="pp021l17">cauteri e de la curacio, bo es; e sino, lahoras es necessari aministrar </line><line id="pp021l18">trauc del nas e reduzir la fistula al cors del nas segon que vindra en </line><line id="pp021l19">son loc propri. </line></p>
				<p id="p072"><line id="pp021l20">Capitol .xviii. De cauterizacio de la fendedura des potz. </line></p>
				<p id="p073"><line id="pp021l21">Motas veguadas accideysso fissuras en las labias, e majorment en </line><line id="pp021l22">las labias dels enfantz. Donc cum tu curas aquelas fissuras am aquo que </line><line id="pp021l23">nos havem dit en las divisios e no aprofieyta la tua cura, </line><line id="pp021l24">lahoras igneys le cauteri petit cutellar segon aquesta forma que </line><line id="pp021l25">s’ensiec: </line></p><pb n="22"/>
				<p id="p074"><line id="pp022l01">E sia la conquavitat de lu segon la subtilitat de cotella. Aprop pausa </line><line id="pp022l02">aquel init cuytadament en aquelas fissuras entro que·l cauteri </line><line id="pp022l03">pervengua al preon de las fissuras. E aprop cura aquel am cerotz </line><line id="pp022l04">entro que sia sanat. </line></p>
				<p id="p075"><line id="pp022l05">Capitol .xix. De cauterizacio de fistula en la boca. </line></p>
				<p id="p076"><line id="pp022l06">Quan en la razit de uvula o en le paladar o en las razitz de las </line><line id="pp022l07">dentz endeve apostema e aprop fa brac, e aprop es rompuda, e aprop </line><line id="pp022l08">es antiquada, e corr brac e es fayta fistula, e aprop tu curas aquela e </line><line id="pp022l09">no aprofieyta a curacio, lahoras cove que tu igniscas cauteri segon la </line><line id="pp022l10">quantitat que sia receubuda en la fistula, e aprop met aquel ignit en </line><line id="pp022l11">le trauc de la fistola, e te la tua ma entro que pervengua le ferr ignit </line><line id="pp022l12">al preon de lu, e al derier de lu fazen aysso una veguada o dos; e </line><line id="pp022l13">aprop cura aquel am aquo que nos havem dit de la curacio entro que </line><line id="pp022l14">sia sanat. E donc si la sania es abscindita e es sanat, bo es; e sino, </line><line id="pp022l15">lahoras es necessari de descubrir le loc e hostar le os corrumput segon </line><line id="pp022l16">que vindra en son capitol. </line></p>
				<p id="p077"><line id="pp022l17">Capitol .xx. De cauterisacio de las dentz e de mollificacio de las </line><line id="pp022l18">angivas. </line></p>
				<p id="p078"><line id="pp022l19">Quan las angivas son mollificadas per humiditat e las dentz son </line><line id="pp022l20">maugudas, e curas aquelas am medicinas e no confereys, lahoras </line><line id="pp022l21">pausa le cap del malaute en le tieu se, e aprop igneys le cauteri la </line><line id="pp022l22">forma del qual vindra aprop aysso, enayssi que tu pauses la quanula </line><line id="pp022l23">sobre la dent e entromet en aquela le cauteri ignit festinantment, e te </line><line id="pp022l24">la tieua ma un petit entro que·l malaute cente la calor del foc a la </line><line id="pp022l25">razit de la dent esser pervenguda. E aprop leva la tua ma, e aprop </line><line id="pp022l26">itera le cauteri alcunas veguadas segon que vols. E aprop le malaute </line><line id="pp022l27">huompla la sua boca de aygua de sal e tengua aquela per una hora, e </line><line id="pp022l28">pueys stupa aquela, quar la dent mauguda es fermada e la gengiva </line><line id="pp022l29">mollificada es strenguda e la humiditat corrompuda es exsiccada. </line></p><pb n="23"/>
				<p id="p079"><line id="pp023l01">Capitol .xxi. De cauterisacio de dolor de dent. </line></p>
				<p id="p080"><line id="pp023l02">Quan dolor de dent es per fregiditat, o en lu es freg o verm, o no </line><line id="pp023l03">comfereys la curacio am medicina, lahoras cauteri en aquela es </line><line id="pp023l04">segon dos manieyras: o cauteri am boder de vacas, o cauteri am foc. </line><line id="pp023l05">Cauteri am boder es que tu prenguas boder de vacas e bulhas aquel </line><line id="pp023l06">en culhe de ferr . . . ., e aprop pren coto e envolopa le sobre la </line><line id="pp023l07">extremitat de la tenta, e aprop enmergeys aquel am boder bulhit, e </line><line id="pp023l08">pausa aquel sobre la dent dolorosa festinantment entro que sia </line><line id="pp023l09">enfregidat. E aprop itera aquela alcunas veguadas entro que la vertut </line><line id="pp023l10">del foc pervengua a la razit de la dentz. E si voys, submergeys lana o </line><line id="pp023l11">coto en le boder desus dit, e pausa aquel sobre la dent dolent, e </line><line id="pp023l12">pausa sobre aquel ferr ignit entro que·l ferr pervengua al preon de la </line><line id="pp023l13">conquavitat de la dent. </line></p>
				<p id="p081"><line id="pp023l14">Mays empero la cauterizacio am foc es que tu atendas a la </line><line id="pp023l15">quannula de eram o de ferr, e sia en le cor de lu alcuna grocesa e la </line><line id="pp023l16">acuitat del foc no pervengua a la boca del malaute. E aprop igneys le </line><line id="pp023l17">cauteri la forma del qual vindra, e pausa aquel sobre la dent e te la tua </line><line id="pp023l18">ma entro que·l cauteri sia enfregidat; e fay aquo alcunas veguadas </line><line id="pp023l19">quar la dolor sira remauguda o en aquel dia o en l’autre dia. E cove </line><line id="pp023l20">que per empressio de aquel cauteri que·l malaute umpla la sieua boca </line><line id="pp023l21">de bon boder e tengua aquel per una hora e aprop scupa le; e aquesta </line><line id="pp023l22">es la forma del cauteri. E cauteriza am qual que tu voys extremittat </line><line id="pp023l23">segon que a tu es possible. </line></p>
				<p id="p082"><line id="pp023l24">E aquesta es la forma de la cannula: </line></p><pb n="24"/>
				<p id="p083"><line id="pp024l01">Capitol .xxii. De cauterizacio de extrophulos. </line><line id="pp024l02">Quan extrophulos so de flecma e de humors fregas e no so </line><line id="pp024l03">hobedientz a digistio per medicinas e tu voys la digistio de aquelas </line><line id="pp024l04">leugerament, lahoras tu igneys le cauteri conquau la forma del qual es </line><line id="pp024l05">aquesta seguen, havent dos extremitatz hubertas per que yesca le fum </line><line id="pp024l06">deves le cauteri per l’autra extremitat, e pausa aquel ignit sobre </line><line id="pp024l07">aquel apostema una veguada, e autre si indigeyses de aquel, entro </line><line id="pp024l08">que pervengua al preon del apostema. E si l’apostema es pauca, </line><line id="pp024l09">lahoras pausa le cauteri segon la quantitat del apostema, e aprop </line><line id="pp024l10">leyssa le per tres jorns e pausa sobre lu coto enfus en boder entro que </line><line id="pp024l11">sia remaugut aquo que·l foc ha comburit. E aprop cura aquel am </line><line id="pp024l12">enguent e tentas e draps entro que sia sanat. E la forma de la </line><line id="pp024l13">cannula o deu cauteri a tal es comveyter. </line></p>
				<p id="p084"><line id="pp024l14">Capitol .xxiii. De cauterizacio de rauquiera de votz e de constriccio </line><line id="pp024l15">de ale. </line></p>
				<p id="p085"><line id="pp024l16">Quan las humiditatz veno sobre le quanal del pulmo, e </line><line id="pp024l17">majorment quan aquo es am fregiditat de compleccio, lahoras cove </line><line id="pp024l18">que·l malaute sia evacuat al comensament am medicinas laxativas, e </line><line id="pp024l19">aprop cauteriza aquel deves la razit del golayro en le loc depremegut. </line><line id="pp024l20">E guarda te que no pervenguas am le cauteri al golayro ni no </line><line id="pp024l21">comburas de la codena de lu sino un pauc. E cauteriza aquel am autra </line><line id="pp024l22">cauteri deves la junctura del col en le derier espondil de lu. E·l</line><pb n="25"/><line id="pp025l01">cauteri de lu sia clavilh sego la maniera precedent. E aprop cura </line><line id="pp025l02">aquel am aquo que es precedit entro que sia sanat. </line></p>
				<p id="p086"><line id="pp025l03">Capitol .xxiiii. De cauterizacio de malautia del pulmo e de tos. </line></p>
				<p id="p087"><line id="pp025l04">Quan tos e malautia de pulmo so de humiditatz fregas e le </line><line id="pp025l05">malaute no ha febre ni tisic e es malautia antiqua, lahoras cauterisa </line><line id="pp025l06">aquel am dos cauteris sobre la furcula en les locz depremegutz leontz </line><line id="pp025l07">e buoytz; e am autra cauteri en le mieg loc del pietz entre dos </line><line id="pp025l08">mamillos; e sia le cauteri clavilh segon la forma precedent. E si vols, </line><line id="pp025l09">sia la tua cauterizacio punctan am le cauteri que es apelat puncta, la </line><line id="pp025l10">forma del qual precedeys en la ponctacio de dolor de aurelhas. E sian </line><line id="pp025l11">puntz entro cays ad aquels; e aprop cura aquel am aquo meteys que </line><line id="pp025l12">es precedit entro que sia sanat. E ya sia le cauteri haventz tres </line><line id="pp025l13">ramps quar cauterizacio es am </line><line id="pp025l14">aquel: am una veguada podes far </line><line id="pp025l15">tres cauteris segon aquesta forma: </line></p>
				<p id="p088"><line id="pp025l16">Capitol .xxv. De cauterizacio de titillic que es le cap del ajutori. </line></p>
				<p id="p089"><line id="pp025l17">Quan le cap del ajutori es dislocat per causa de humiditatz </line><line id="pp025l18">lubricas e no es fermat en la hora del sieu retornament deves la sua </line><line id="pp025l19">dislocacio entro que sia a lu aquo costuma de retornar, e aprop per </line><line id="pp025l20">un petit movement es deslocat ayssi que s’endeve, ayssi cum nos </line><line id="pp025l21">havem testificat, lahoras cove que primieyrament redusiscas la </line><line id="pp025l22">dislocacio, e aprop le malaute sia reversat sobre le sieu dos o sobre le </line><line id="pp025l23">latz sa; e aprop eleva la codena la qual es en la partida dedintz del </line><line id="pp025l24">citillic a las partidas desus am les ditz de la tua ma sinistra, si la </line><line id="pp025l25">junctura es dislocada a las partidas dedintz. E aprop igneys </line><line id="pp025l26">le cauteri havent dos caps; e aquesta es la forma de lu: </line></p><pb n="26"/>
				<p id="p090"><line id="pp026l01">E aprop cauteriza la codena entro que penetre aquela entro al autre </line><line id="pp026l02">latz; e vindra la figura de cauterizacio lahoras de .iv. caps cauteris. </line><line id="pp026l03">. . . . e so aquel subtils segon la quantitat de tenta; e aquesta es la </line><line id="pp026l04">forma de lu: </line></p>
				<p id="p091"><line id="pp026l05">E alcunas veguadas es ajustat segon aquest comte .i. per que son les </line><line id="pp026l06">cauteris .viii. E aprop pausa sobre le cauteri porys cuytz am sal, e </line><line id="pp026l07">aprop fay adherir le malaute a trenquilitat, e lo membre no sia </line><line id="pp026l08">maugut per alcun temps entro que sia confortat. </line></p>
				<p id="p092"><line id="pp026l09">E si la dislocacio es a las partidas desus e tart es fayt aquo, </line><line id="pp026l10">lahoras cauteriza sobre le muscle am cauteri clavilh o am motz </line><line id="pp026l11">cauteris puntan, quar la junctura es confermada e la humiditat es </line><line id="pp026l12">romauguda e le malaute es sanat. </line></p>
				<p id="p093"><line id="pp026l13">Capitol .xxvi. De cauterizacio del stomac. </line></p>
				<p id="p094"><line id="pp026l14">Quan veno en l’estomac freg e motas humiditatz entro que aquel </line><line id="pp026l15">extrazo de la sua compleccio e so multiplicatz raumases a lu, e si tu </line><line id="pp026l16">continuas las manieyras de curacio e no confereyso, lahoras cove que </line><line id="pp026l17">le malaute sia sobre le sieu dos ressupinat, e extenda las suas mas e las </line><line id="pp026l18">suas coysas, e aprop cauteriza aquel am tres cauteris: an un cauteri </line><line id="pp026l19">dejos le pietz per la quantitat d’un dit am cauteri clavilh, e am dos </line><line id="pp026l20">cauteris dejos del dos costatz del cauteri, entro que vengua la figura </line><line id="pp026l21">de cauteri triangulada; e elonga entre els que no sian ajustatz que </line><line id="pp026l22">faran poyredura. E si la profunditat del cauteri la </line><line id="pp026l23">quantitat de les dos terses de la grocesa de la codena. </line><line id="pp026l24">E sia la figura del cauteri segon aquesta forma ses </line><line id="pp026l25">addicio, E si vols, cauteriza am gran cauteri en le </line><line id="pp026l26">mieg loc del estomac segon aquesta forma; et aquest </line><line id="pp026l27">sia un cauteri segon la forma de cercle segon aquesta forma: </line></p><pb n="27"/>
				<p id="p095"><line id="pp027l01">E sia cauterizat l’estomac punctan ad aquel que de aquest cauteri es </line><line id="pp027l02">spaventat: e es que tu senhes sobre l’estomac punt segon la quantitat </line><line id="pp027l03">que voles am tenta, e aprop cauteriza aquel am cauteri en les puntz; e </line><line id="pp027l04">aprop cura aquel am la curacio qu’es precedita entro que sia sanat. </line></p>
				<p id="p096"><line id="pp027l05">Capitol .xxvii. De cauterizacio del fietge fret. </line></p>
				<p id="p097"><line id="pp027l06">Quan endeve en le fietge dolor per fregiditat o per humiditat o </line><line id="pp027l07">per grossa ventositat entro que de la sieua normal compleccio sia </line><line id="pp027l08">getat per egressio superflua, e es curat le malaute am aquo que </line><line id="pp027l09">havem dit e no comfereys, lahoras cove que·l malaute sia ressupinat </line><line id="pp027l10">sobre la sua cervitz, e senhes am tenta tres cauteris segon aquesta </line><line id="pp027l11">forma et aquesta quantitat meteyssa sobre le fietge dejos dels </line><line id="pp027l12">ipocondres, la hon perve le decubit de home. E sia l’espazi le qual es </line><line id="pp027l13">entre quascun cauteri segon la grossetut del dit, e sia le cauteri segon </line><line id="pp027l14">la longitut del cors dreyta. E no compremas la tua am le cauteri </line><line id="pp027l15">mot. E si la quantitat de aquo que es adhurit la quantitat de la </line><line id="pp027l16">maytat de la specitut de la codena, e no y sia pus ajustat; e si le </line><line id="pp027l17">malaute stant sobre les pes de lu; e si no es estant, lahoras sia </line><line id="pp027l18">jassent, le qual ja ha extendudas las suas coysas, e eleve les sieus </line><line id="pp027l19">brasses. E es aquesta la forma del cauteri: </line></p>
				<p id="p098"><line id="pp027l20">E a tu es possible que cauterizes aquestz cauteris am cauteri </line><line id="pp027l21">cutellar, quan es am tu subtilitat e prudencia en l’art. E guarda te </line><line id="pp027l22">que trop no procesiscas en la cauterizacio, e sia adhurida la specitut </line><line id="pp027l23">de tota la codena per que sia adhurit tot le cors e pervengua entro als </line><line id="pp027l24">budels, quar la codena aqui es subtil; e sapias aquo. </line></p><pb n="28"/>
				<p id="p099"><line id="pp028l01">Capitol .xxviii. De perforacio de apostema </line><line id="pp028l02">del fietge am cauteri. </line></p>
				<p id="p100"><line id="pp028l03">Quan endeve excitura o apostema en le </line><line id="pp028l04">fietge e voles saber si aquel apostema es en le </line><line id="pp028l05">carn del fietge o en la tunica de lu, lahoras si </line><line id="pp028l06">es en la carn del fietge, le malaute atrobo </line><line id="pp028l07">gravitat e dolor ses acuitat. E si es en la tunica </line><line id="pp028l08">del fietge, am la dolor es acuitat gran e vezes </line><line id="pp028l09">que ja afatiguatz les metges la cura de lu. </line><line id="pp028l10">Donc cove que·l malaute sia enversat sobre la </line><line id="pp028l11">sieua cervit; e aprop senha le loc de </line><line id="pp028l12">l’apostema am tenta; e aprop igneys le cauteri le quel </line><line id="pp028l13">es asemblat a rag, la forma del qual a precedit </line><line id="pp028l14">en l’autra pagina. </line></p>
				<p id="p101"><line id="pp028l15">E cauteriza am aquel .i. cauteri entro que </line><line id="pp028l16">tota la codena sia comborida, entro que </line><line id="pp028l17">pervengua al ciphac, entro qu’en yesca sania. E </line><line id="pp028l18">aprop cura aquel per curacio dels autres </line><line id="pp028l19">apostemas entro que sia sanat. E no cove que de </line><line id="pp028l20">aquesta forma de cauteri use sino aquel del qual le estudi en l’art de </line><line id="pp028l21">medicina es prolonguat, e en las mas del qual motas malautias an </line><line id="pp028l22">conogut; mays aquest am esperiment alcunas veguadas sia ardit sobre </line><line id="pp028l23">aquesta operacio, mays empero leyssa aquela deves nos, e es miels. </line></p>
				<p id="p102"><line id="pp028l24">Capitol .xxix. De cauterizacio de plauresi. </line></p>
				<p id="p103"><line id="pp028l25">Diyssero les antics cauteri de las razitz de aristologia a plauresi </line><line id="pp028l26">frega segon aquesta manieyra esser fazedor, e es aquest que tu </line><line id="pp028l27">prenguas de las razitz de aristologia longa secca una razit pun</line><pb n="29"/><line id="pp029l01">longua que es trobada, e sia de la grossetut del dit. E aprop </line><line id="pp029l02">submergeys aquela en oli e eysen aquela al foc, e aprop cauteriza per </line><line id="pp029l03">un cauteri en aquel loc le qual es entre la continuacio de la furcula am </line><line id="pp029l04">le col; e am dos cauteris petitz dejos guidazi, un pauc declinans a la </line><line id="pp029l05">partida que es dejus la barba, . . . . e am dos cauteris en aquo que es </line><line id="pp029l06">declinant entre la quinta costa e la cizena, declinant un pauc a las </line><line id="pp029l07">partidas detras; e am autre cauteri en le mieg loc del pietz; et am </line><line id="pp029l08">autre sobre l’estomac, et am tres cauteris de las partidas detras; et </line><line id="pp029l09">am un cauteri en aquel loc le qual es entre las dos spallas, e am dos </line><line id="pp029l10">cauteris dels dos latz del pietz, dejos le cauteri le qual es entre doas </line><line id="pp029l11">spallas. E no cove que compremas la tua ma am le cauteri, ans sia en </line><line id="pp029l12">le manifest de la codena en obra. </line></p>
				<p id="p104"><line id="pp029l13">E ja diyssero alscus antics que so alscus dels homes les quals uson </line><line id="pp029l14">de cauteri de ferr semblant a ray e igneysso aquel, e meto aquel en </line><line id="pp029l15">aquel loc le qual es entre las costas, entro que pervenguam am aquel </line><line id="pp029l16">ad aquel apostema e sia foragetada sania, ayssi cum havem dit en </line><line id="pp029l17">l’apostema del fietge. Mays en aquesta perforacio am cauteri no es </line><line id="pp029l18">ses temor, quar hu mor tantost ho accideys en le loc fistula a la qual no </line><line id="pp029l19">es sanacio. </line></p>
				<p id="p105"><line id="pp029l20">Capitol .xxx. De la cauterizacio de la melsa. </line></p>
				<p id="p106"><line id="pp029l21">Quan tu curas la malautia de la melsa am aquo que havem dit de </line><line id="pp029l22">la curacio en la divisio e no confereys la tua curacio, lahoras cauteri </line><line id="pp029l23">en lu es segon tres manieras, las quals totas son dreyturieras, de </line><line id="pp029l24">las quals la una es que fassas tres cauteris o quatre linhan segon la </line><line id="pp029l25">longitut de la melsa segon la figura dels cauteris del fietge, la figura </line><line id="pp029l26">dels quals ha precedit. E sia entre quascun cauteri la grossetut d’un </line><line id="pp029l27">dit o un pauc mes, e la manieyra del cauteri sia la manieyra la qual</line><pb n="30"/><line id="pp030l01">havem dita en le cauteri del fietge engualment. E no compremas la </line><line id="pp030l02">tua ma am le cauteri; e le malaute sia eves sobre lo sieu dos. E es </line><line id="pp030l03">autra manieyra de cauterizar, so es que tu igniscas le cauteri haventz </line><line id="pp030l04">dos vertimentz, la qual causa havem dita en le capitol de dislocacio </line><line id="pp030l05">del muscle, e elava la codena la qual es en le endreyt de la melsa la </line><line id="pp030l06">hon perve le jazer del malaute sinistre. E sia la tua elevacio am </line><line id="pp030l07">la qual elevas la codena segon la longuesa del cors, per que sian faytz </line><line id="pp030l08">cauteris segon la latitut del cos. E aprop entromet les dos </line><line id="pp030l09">vernimentz, ignitz mot, en aquel entro que am aquels penetres la codena </line><line id="pp030l10">de la autra part. E aprop extrayt le cauteri; e donc son faytz quatre </line><line id="pp030l11">cauteris. E si voys, cauteriza am cauteri havent tres vernimentz. E </line><line id="pp030l12">aprop tu cura le cauteri pus que aia laysat de getar brac per trops </line><line id="pp030l13">jorns, quar mays es comferent que las autras causas precedentz en la </line><line id="pp030l14">curacio. </line></p>
				<p id="p107"><line id="pp030l15">Capitol .xxxi. De cauterizacio de ydropici. </line></p>
				<p id="p108"><line id="pp030l16">Cauteri no catz en ydropici sino en alcinte3 propriament. Quan </line><line id="pp030l17">tu curas le ydropic am las manieyras de curacio las quals havem ditas </line><line id="pp030l18">en la divisio e no confereys la tua curacio, lahoras cove que aquel </line><line id="pp030l19">cauterizes am quatre cauteris en le cercuit del embelic e am un </line><line id="pp030l20">cauteri sobre l’estomac, e am autre cauteri sobre le fietge, e am autre </line><line id="pp030l21">cauteri sobre la melsa, e am dos cauteris entre les spondils del dos, e </line><line id="pp030l22">un cauteri en lo dreyt del pietz, e am autre cauteri sobre l’estomac. E </line><line id="pp030l23">la quantitat de la profunditat del cauteri sia propdana a la spicitut de </line><line id="pp030l24">la codena. E aprop layssa le cauteri ubert per so que gete brac per </line><line id="pp030l25">lonc temps. E no evacuas le malaute de curacio aprop le cauteri am </line><line id="pp030l26">aquo que cove per que sian agreguadas a lu doas entencios, e sira </line><line id="pp030l27">festinada a lu am ajutori sanacio. La forma del cauteri am lo qual es </line><line id="pp030l28">cauterizat lo ventre sia clavilh segon que la forma de aquel es desus </line><line id="pp030l29">precedent, e es aquel am le qual es cauterizat le dos sia olivar segon </line><line id="pp030l30">qu’es precedent a la sua forma. </line></p><pb n="31"/>
				<p id="p109"><line id="pp031l01">Capitol .xxxii. De cauterizacio de pes e de las coyssas. </line></p>
				<p id="p110"><line id="pp031l02">Quan les pes so apostematz en ydropitz e so repletz de aygua </line><line id="pp031l03">sitrina, cove que cauterisas les pes sobre le dos del pe in nocrati aquo </line><line id="pp031l04">que es entre le auricular e le anular, e eleva la tua ma am le cauteri e no </line><line id="pp031l05">torses aquel; e aprop eleva la tua ma, e no retornes aquela de tot, </line><line id="pp031l06">quar l’aygua satrina rezuda. Es le cauteri segon aquesta forma: </line><line id="pp031l07">E aprop fay sobre las doas coyssas dos cauteris, e en quascuna coysa </line><line id="pp031l08">sia feyt cauteri am la extremitat del cauteri cutellar. E sia le cauteri </line><line id="pp031l09">segon la longitut de la coyssa: .i. dejos le denolh e l’autre jos le mieg </line><line id="pp031l10">loc de la coyssa; e sobre quascuna coyssa dos cauteris. E layssa la </line><line id="pp031l11">plagua uberta ses curacio per lonc temps per so que alcuna aygua </line><line id="pp031l12">resuda de lu. E aprop cura le am aquelas causas las quals havem ditas. </line></p>
				<p id="p111"><line id="pp031l13">Capitol .xxxiii. De cauterizacio de cos de ventre. </line></p>
				<p id="p112"><line id="pp031l14">Quan cos de ventre es per freg e per humiditat entro que debelice </line><line id="pp031l15">las vertutz, so es la vertut digestiva e retentiva, las quals so en </line><line id="pp031l16">l’estomac e en les budels, e es curat aquo am las manieyras de curacio e </line><line id="pp031l17">no confereys, e vezes le malaute suffertan cauteri de vertut </line><line id="pp031l18">exhiberant, lahoras cauteriza aquel am gran cauteri sobre le sieu stomac </line><line id="pp031l19">segon que a precedit en la cauterizacio del estomac, am le cauteri del </line><line id="pp031l20">cercle e am quatre cauteris en le cercuit del embelic subtils, am </line><line id="pp031l21">cauteri clavilh subtil; e am cauteri sobre le alcatin sobre alozis gran, o </line><line id="pp031l22">am dos cauteris. E si vezes las humiditatz exhuberants e le malaute </line><line id="pp031l23">aquo tollerant, lahoras cauteriza aquel sobre le pentenilh e sobre les </line><line id="pp031l24">budels, e fort leu ajustant dos cauteris sobre l’estomac e prop dels </line><line id="pp031l25">inguonas, quar es curacio perficent de juvament de la qual no erras. </line></p>
				<p id="p113"><line id="pp031l26">Capitol .xxxiv. De cauterizacio de emorroydas antiquas. </line></p>
				<p id="p114"><line id="pp031l27">Quan so en la natura derier emorroydas antiquas o una de </line><line id="pp031l28">humors grossas fregas o de humiditatz corrompudas, e son curadas</line><pb n="32"/><line id="pp032l01">am aquo que havem dit en la divisio e no confereys la tieua curacio, </line><line id="pp032l02">lahoras cauterisa am tres cauteris sobre le pus dejos spondilh del dos </line><line id="pp032l03">. . . . petit e petit triangular, e am cauteri desus le ombelic cays per </line><line id="pp032l04">dos ditz. E si doptas que l’estomac de lu sia enfregidat e la vianda de </line><line id="pp032l05">lu no sia degerida, e la cara de lu vezes apostemada, lahoras </line><line id="pp032l06">cauteriza aquel sobre l’estomac am gran cauteri segon que es </line><line id="pp032l07">precedit; e am un cauteri sobre fietge, e am autre cauteri sobre la </line><line id="pp032l08">melsa de lu am cauteri clavilh, e leyssa le cauteri per alcun temps </line><line id="pp032l09">ubert, e aprop cura lu entro que sia sanat. </line></p>
				<p id="p115"><line id="pp032l10">Capitol .xxxv. De cauterizacio de atheyl aprop la abscizio de lor. </line><line id="pp032l11">Quan tu abscindes atheyl, lahoras tu igneys le cauteri que es </line><line id="pp032l12">asemblat a ray. Aprop entremet aquel ignit en aquel atheyl abscis, e </line><line id="pp032l13">ultima la tieua ma entro que pervengua le cauteri al orifici de la </line><line id="pp032l14">vena de la qual ve la sanc. E fay aquo una vetz o doas, quar si achieyl </line><line id="pp032l15">son trops, lahoras cauteriza quascun de lor segon que havem </line><line id="pp032l16">recontat, e aprop cura aquels am aquo que confereys a lor dels </line><line id="pp032l17">enguentz entro que sia sanat. E si cauterizas am gran cauteri sobre </line><line id="pp032l18">alquatin, es mays derier en juvament. </line></p>
				<p id="p116"><line id="pp032l19">Capitol .xxxvi. De cauterizacio de fistolas que son faytas en la </line><line id="pp032l20">natura derie en las partidas de lu. </line></p>
				<p id="p117"><line id="pp032l21">Quan la natura no obeziys a la obra la qual havem recomtada en son </line><line id="pp032l22">loc, e·l pacient es espaventat per aquo, sia sanat am cauteri. Donc </line><line id="pp032l23">quan ad alcun ve fistola en la natura derier, e es antiquada, corro </line><line id="pp032l24">sania de lu e humiditatz corrompudas, e donc aquo que es pus </line><line id="pp032l25">digne que cove es que proes aquela am tenta subtil, e aprop conoys la </line><line id="pp032l26">quantitat de la profunditat de lu am la devant dita tenta. Aprop </line><line id="pp032l27">igneys le cauteri que es semblant a ray. E aprop met aquel cauteri </line><line id="pp032l28">ignit en aquesta fistula, e segon la quantitat en la qual intrec la tenta. </line><line id="pp032l29">E itera sobre aquela le cauteri entro que sian comburitz aquels cors </line><line id="pp032l30">corrumputz tost una veguada o dos o tres, segon la quantitat de la</line><pb n="33"/><line id="pp033l01">tua necessitat. E guarda te de combustio de nervi e de vena; o si </line><line id="pp033l02">fistula va al cors de la vesica o al cors del budel, lahoras guarda te de </line><line id="pp033l03">totz aquels locz; e no fassas aquo sino quan la fistula es en loc carnos </line><line id="pp033l04">e cogitas que no es penetrant. E aprop cura le loc entro que sia sanat. </line><line id="pp033l05">E si le loc es sigillat, e so abscindidas de lu las materias, e roman ayssi </line><line id="pp033l06">per lonc temps, lahoras sapias que ja es curat entierament. E si las </line><line id="pp033l07">materias no so de lu ostadas, lahoras sapias que es penetrant o en le </line><line id="pp033l08">preon de lu os corromput, o cays aquo de aquelas causas de las quals </line><line id="pp033l09">vindra rememoracio en son loc. </line></p>
				<p id="p118"><line id="pp033l10">Capitol .xxxvii. De cauterizacio dels ronhos. </line></p>
				<p id="p119"><line id="pp033l11">Quan en les ronhos endeve dolor per freg o per grossa ventozitat, </line><line id="pp033l12">e per aysso le coyt del malaute es amermat, lahoras cove que </line><line id="pp033l13">cauterizes aquel sobre les ronhos am cauteri sobre quascun ronho am </line><line id="pp033l14">cauteri clavilh del qual precesic la rememoracio. E fort leu cauterizam </line><line id="pp033l15">am le segon un petit dejos, per que vindran tres cauteris liniatz, e </line><line id="pp033l16">donc siran mays deriers en juvament. </line></p>
				<p id="p120"><line id="pp033l17">Capitol .xxxviii. De cauterizacio de la vesica. </line></p>
				<p id="p121"><line id="pp033l18">Quan accideys en la vesica debelitat e mollificacio per freg e per </line><line id="pp033l19">humiditatz ayssi que·l malaute la urina no retengua, lahoras </line><line id="pp033l20">cauteriza aquel en la partida pus dejos sobre la vesiqua, la hon </line><line id="pp033l21">comensan les pels del pentenilh, e cauteriza am un cauteri en la </line><line id="pp033l22">partida dreyta, e am autre en la senestra de lu. E sia la longitut de </line><line id="pp033l23">quascun cauteri segon la cantitat dels not del pous; e cauteriza aquel </line><line id="pp033l24">am cauteri en la partida pus bassa del dos, o am dos cauteris si es </line><line id="pp033l25">necessitat. E sia cauteri clavilh segon que es procesit. </line></p><pb n="34"/>
				<p id="p122"><line id="pp034l01">Capitol .xxxix. De cauterizacio de la mayra. </line></p>
				<p id="p123"><line id="pp034l02">Quan veno en la mayra freg e humiditatz, e per aysso es </line><line id="pp034l03">prohibida enpreignacio, e son corrompudas las mestruas de lu, e es </line><line id="pp034l04">tardada la provocacio de lor, e accideys dolor deves le </line><line id="pp034l05">haveniment de lor, lahoras cove que·l loc sia cauterizat am tres </line><line id="pp034l06">cauteris en le circuit del ombelic, ayssi cum havem dit en le cauteri </line><line id="pp034l07">de la vesica; e am cauteri sobre le loc pus dejos del dos, o am dos </line><line id="pp034l08">cauteris, e sia le cauteri clavilh. </line></p>
				<p id="p124"><line id="pp034l09">Capitol .xl. De cauterizacio de la dislocacio de l’anqua. </line></p>
				<p id="p125"><line id="pp034l10">Quan humiditatz moucozas so efundudas a la partida de la </line><line id="pp034l11">anqua, e so faytas causas del yssiment del sieu loc, e senhal de lu es </line><line id="pp034l12">que la coyssa es prolonguada sobre l’autre quan so comparadas entre </line><line id="pp034l13">lor. E le loc de la dislocacio es atrobat en lu quays boyt. Adonc cove </line><line id="pp034l14">que cauterizas le malaute sobre la partida de la anqua de lu am </line><line id="pp034l15">cauteri a sercle semblant, pus que tu auras senhat am tenta en le </line><line id="pp034l16">cercuit de la partida ayssi cum es revolguda, e per so que la </line><line id="pp034l17">partida caia el mieg loc del cercle. E sia le cauteri del qual precedit la </line><line id="pp034l18">forma en la cauterizacio del estomac. E si aquest cauteri no es a tu </line><line id="pp034l19">present, lahoras cauteriza aquel am tres cauteris am cauteri olivar </line><line id="pp034l20">gran. E sia fayt le cauteri segon la quantitat de la ispicitut de tota la </line><line id="pp034l21">codena; e aprop cura aquel entro que sia sanat. </line></p>
				<p id="p126"><line id="pp034l22">Capitol .xli. De cauterizacio de la vena sciatica. </line></p>
				<p id="p127"><line id="pp034l23">Quan dolor ve en la partida de anqua, e so causa de lu freg et </line><line id="pp034l24">humiditatz, le malaute es curat am aquo que havem dit e no </line><line id="pp034l25">confereys, e aquo es antiquat, lahoras cove que tu lacses le malaute </line><line id="pp034l26">de humors grosses am pillulas fetidas o am pillulas artificials o </line><line id="pp034l27">semblantz; e aprop cauteriza aquel. E la manieyra del cauteri en </line><line id="pp034l28">aquela es segon dos manieyras: o cauteri am medicinas comburentz, </line><line id="pp034l29">o cauteri am foc. </line></p><pb n="35"/>
				<p id="p128"><line id="pp035l01">Sira segon dos manieyras scientas, de las quals es la una que </line><line id="pp035l02">cauterizes aquel sobre la partida de l’ancha de lu am tres cauteris </line><line id="pp035l03">triangulatz segon aquesta forma; e fay am aquels bona profunditat. </line></p>
				<p id="p129"><line id="pp035l04">E sia le spazi le qual es entre cascun cauteri la </line><line id="pp035l05">quantitat de la grossitut del dit e si le cauteri </line><line id="pp035l06">olivar o gran. Mays alcunas veguadas sia le cauteri </line><line id="pp035l07">sobre le mieg loc sobre le cap de l’anquan per que </line><line id="pp035l08">son quatre cauteris. E si vols, cauteriza am le </line><line id="pp035l09">cercle del qual es precesida la forma en la </line><line id="pp035l10">cauterizacio de la dislocacio de l’anqua, la .i. que sia cercle </line><line id="pp035l11">continent e comburey la ispicitut de tota la </line><line id="pp035l12">codena. E aquesta es la manieyra de cauteri in ciatiqua quan dolor es </line><line id="pp035l13">adherent al anqua e no es estenduda entro a la coyssa. Mays si es </line><line id="pp035l14">estenduda entro a la coyssa, lahoras cauteriza aquel am dos cauteris </line><line id="pp035l15">sobre la coyssa sobre le loc al qual envireys le malaute que es la dolor; </line><line id="pp035l16">e am un cauteri sobre la cavilha per quatre ditz un pauc deves la part </line><line id="pp035l17">cilvestra. E si le cauteri cutellar, e sia la profunditat del cauteri </line><line id="pp035l18">segon la quantitat de la ispicitut de la codena. E si le malaute </line><line id="pp035l19">envireys que la dolor es estenduda entro al loc prop les ditz des pes, </line><line id="pp035l20">lahoras cauteriza aquel aqui on envireys am cauteri per tres puntz o </line><line id="pp035l21">quatre o mays si indigeys de aquel. E si le malaute envireys dolor </line><line id="pp035l22">esser dejos le donolh ves la coyssa, lahoras cauteriza aquel aqui am un </line><line id="pp035l23">cauteri cutellar. </line></p>
				<p id="p130"><line id="pp035l24">E guarda te en tota cauterizacio que no ultimes am le cauteri en </line><line id="pp035l25">tant que comburas nervi o gran arceria, e que per aquo a tu es sobre </line><line id="pp035l26">le malaute mal noccument o contraccio. E yeu ja e vist un e autre de </line><line id="pp035l27">aquels les quals cauterizero sobre la cavilha e ultimero en la </line><line id="pp035l28">cauterizacio, e la cama foc inflada entro que la tumor aconseguit lo pe, e foc </line><line id="pp035l29">perforat e corromput tot le pe. E aprop accidic fort solucio de </line><line id="pp035l30">ventre, e aprop aquo la mort. E si la dolor es en dos partidas ensemps </line><line id="pp035l31">cauteriza quascuna segon aquesta manieyra. E diysero les savis </line><line id="pp035l32">alcus en la cauterizacio de anqua cauteri del qual aquesta es la manieyra: fay </line><line id="pp035l33">semblant a cercle de ferr del qual le cercuit sia la maytat de un palm; e </line><line id="pp035l34">sia deves le sieu orrifici segon la grossesa de un os de datil o mens un </line><line id="pp035l35">pauc. E dedintz aquel cercle sia un autre tertz; e sia le spazi le qual </line><line id="pp035l36">es entre lor la quantitat del notz del pous; e sian aquels cercles ubertz </line><line id="pp035l37">de dos partidas; e sia la longitut de aquels cays un notz o dos notz,</line><pb n="36"/><line id="pp036l01">e fay en aquels margue de ferr decentment </line><line id="pp036l02">apparelhat en les cercles; e aquesta es la forma de </line><line id="pp036l03">lu: </line></p>
				<p id="p131"><line id="pp036l04">Aprop sia ignit en le foc entro que </line><line id="pp036l05">s’enrogesisca e gete scintillas, e aprop sia pausat </line><line id="pp036l06">sobre la partida del anqua, le malaute colcat </line><line id="pp036l07">sobre le latz sa. E donc cauteriza aquel am tres </line><line id="pp036l08">cauteris redontz en una veguada. E aprop layssa aquel per tres jorns; </line><line id="pp036l09">aprop emplastre aquel am boder e layssa la plagua uberta per trops </line><line id="pp036l10">dias; e aprop cura aquel am enguentz entro que sia sanat. </line></p>
				<p id="p132"><line id="pp036l11">Diys <name>Albucasis</name>: o, filhs, de aquesta specia de cauteri pauc </line><line id="pp036l12">havem usat per la terror del reguardament de lu, e per aquo que </line><line id="pp036l13">paucs havem trobatz les quals reguardan sobre lu. Mays dels bos </line><line id="pp036l14">cauteris a lu qui les sufferta, et atroba am aquel le loc de lu. </line></p>
				<p id="p133"><line id="pp036l15">Mays cauteri am medicinas adhurentz es que tu fassas dos cercles </line><line id="pp036l16">haventz armula perforada en la qual deyssen le guaffo de la porta de </line><line id="pp036l17">ferr; sia la longuitut de la paretz en la nauteza de lor sian dos </line><line id="pp036l18">nozes o quays aquels. E si le spazi le qual es entre quascu la </line><line id="pp036l19">quantitat de la grossitut del dit; e sian ubertz dejos e desus, e sian </line><line id="pp036l20">que contenguan se entre lor segon aquesta forma: </line></p>
				<p id="p134"><line id="pp036l21">E aprop pausa sobre la partida de la anqua le </line><line id="pp036l22">malaut jasent sobre le latz sa, e comprem la tua ma </line><line id="pp036l23">sobre la partida de la anqua; e aprop pren de aygua </line><line id="pp036l24">cauda e fon la entre dos cercles, e la qualiditat de </line><line id="pp036l25">aquela sia am le foc petit a petit, e te aquela per la </line><line id="pp036l26">quantitat de una hora, e sufferta le malaute la mordicacio e la </line><line id="pp036l27">adhustio de lu — quar aquel atrobo mordicacio ayssi cum de foc — </line><line id="pp036l28">entro que cesse la mordicacio. E aprop eleva la tua ma am le </line><line id="pp036l29">instrument et abstergeys l’aygua cauda de tota la anqua am aygua </line><line id="pp036l30">dousa. E aprop leyssa aquel per tres jorns e pausa sobre aquel boder </line><line id="pp036l31">entro que sia la negror de la adhustio remauguda, e leyssa aquo per </line><line id="pp036l32">alcus jorns, e correra de lu poyredura; aquest es derier en juvament. </line><line id="pp036l33">E aprop cura aquel am enguentz entro que sia sanat. E si la dolor es</line><pb n="37"/><line id="pp037l01">extenduda entro la coyssa o la camba, fay a lu estatua en lu que </line><line id="pp037l02">contengua aygua segon que es feyt en la anqua engualment. </line><line id="pp037l03">E aquesta es la manieyra de aygua cauda, e yeu ja he scrit aquela </line><line id="pp037l04">en le tractat de la rectificacio de medicinas. Recipe de alcali e de caus </line><line id="pp037l05">no extinta de amdos ana partida una, e trissa les e pausa en una ola </line><line id="pp037l06">nova de la qual la partida dejos sia perforada per un petit trauc, segon </line><line id="pp037l07">la quantitat que intre en lu ray. E pausa dejos le fons de la ola autra </line><line id="pp037l08">ola enveyriada, e gete sobre aquel alcali e caus viva de aygua doussa </line><line id="pp037l09">la qual cobra aquels per un dit, e pus que tu compremes aquels am la </line><line id="pp037l10">tieua ma per bona compressio, e leyssa la hola que deyssenda de lu </line><line id="pp037l11">aygua aguda en la partida dejos a la ola enveyriada. E aprop ajusta </line><line id="pp037l12">tota aquela aygua, e geta la sobre autra caus viva e autre alcali </line><line id="pp037l13">renovelatz, quar aquela lahoras sira de mot forta acuitat, la qual es </line><line id="pp037l14">aministrada en motas operacios de medicina e en cauterizacio dels </line><line id="pp037l15">autres membres, quar operacio fa de foc. E so de las medicinas </line><line id="pp037l16">alcunas am las quals es cauterizat ancha, ayssi cum tezizic e mel </line><line id="pp037l17">anacrat e caus am sabo enayssi que sian mesclatz. E <name>Gualia</name> recontet </line><line id="pp037l18">de un home dels antics la operacio e la curacio am la qual es curada </line><line id="pp037l19">dolor de anqua e de vena sciatica, e magnifiquet mot be esser de </line><line id="pp037l20">aquel, e diys que no hac necessitat de autra curacio, e quar es sanat </line><line id="pp037l21">per una veguada ayssi cum recomtec, quar fort leu aquel intrec en </line><line id="pp037l22">banh e eysic ja sa d’aquel. Et es que sia pres de certarragi vert, e si no </line><line id="pp037l23">es atrobat vert, sia presa figua recent; e mot sia trissada am un pauc </line><line id="pp037l24">de grays e sia pausat sus la anqua en la qual es la dolor, o en la coyssa, </line><line id="pp037l25">o en la camba, e sia liat. E sia layssat per la cantitat de tres horas o </line><line id="pp037l26">per la quantitat que·l malaute centa cedacio de la adhustio. E aprop </line><line id="pp037l27">met aquel en banh e donc quan le cors de lu sia enrozat, entromet </line><line id="pp037l28">aquel en le sol, quar la dolor cessa e es sanat. </line></p>
				<p id="p135"><line id="pp037l29">E sapias que no cove que alcu use de cauteri am aquestas </line><line id="pp037l30">medicinas sino aprop la evacuacio del cors. </line><line id="pp037l31">Mays ja Escorides diysec que quan am fenda de cabra la vena </line><line id="pp037l32">stretica es cauterizada, aprofieyra a lu mo be; e sia le cauteri am lu </line><line id="pp037l33">segon aquesta manieyra: sia presa lana e sia enbeguda en oli antic, e </line><line id="pp037l34">sia pausat entre le pous del pe e entre le fossil. E aprop pren fenda de </line><line id="pp037l35">cabra secca e emflasma aquela am foc entro que sia fayta carbo; e </line><line id="pp037l36">aprop pausa lu sobre la lana e leysa la entro que sia estengida. E aprop </line><line id="pp037l37">itera aquo, e no cessas far aquo entro que·l scintiment de la</line><pb n="38"/><line id="pp038l01">mordicacio pervengua entro al anqua e repausa la dolor. Et </line><line id="pp038l02">aquesta manieyra de cauteri es apelat cauteri de vaquas. </line></p>
				<p id="p136"><line id="pp038l03">Capitol .xlii. De cauterizacio de dolor de dos. </line></p>
				<p id="p137"><line id="pp038l04">Alcunas veguadas dolor es en le dos per tropas causas, cum per </line><line id="pp038l05">cazement o per percucio o per superflua evacuacio, e per causas ad </line><line id="pp038l06">aquelas semblantz, per infusio de materia frega e humida. E cauteri </line><line id="pp038l07">no catz sino en aquesta sola specia la qual es fayta per efusio de </line><line id="pp038l08">materia frega. Donc cove, aprop evacuacio del malaute am pillulas </line><line id="pp038l09">fitidas e am semblant a lor, que sian faytas sobre·l dos en le qual es </line><line id="pp038l10">la dolor tres linhas segon la latitut de lu, pus que senhas am tentha en </line><line id="pp038l11">quascuna linha .v. cauteris o mays, segon la quantitat que ve de la </line><line id="pp038l12">tolleransa del malaute e de la vertut de lu. E sia fayta cauterizacio am </line><line id="pp038l13">cauteri de punt. E si vols, cauteriza am tres cauteris o am </line><line id="pp038l14">quatre am cauteri clavilh medial segon aquesta forma: </line></p>
				<p id="p138"><line id="pp038l15">Capitol .xliii. De cauterizacio al comensament de gilbositat. </line></p>
				<p id="p139"><line id="pp038l16">Motas veguadas endeve aquesta malautia als petitz enfantz; e </line><line id="pp038l17">senhal del comensament de lu en les enfantz es que accideys sobre lor </line><line id="pp038l18">estrectura en le ale eves la elevacio e·l movement. E atrobas en le </line><line id="pp038l19">derier espondil del dos e dels notz de lu que ja comensa a </line><line id="pp038l20">sobremontar sobre les autres spondils. E donc quan tu vezes aquo e </line><line id="pp038l21">voles prohibir, lahoras cauterisa aquel am cauteri que sia cercle segon </line><line id="pp038l22">aquesta forma: </line></p>
				<p id="p140"><line id="pp038l23">que prengua le cauteri sobre tota partida del spondilh </line><line id="pp038l24">engualment. E si vols, cauteriza en le circuit del spondilh </line><line id="pp038l25">am le cauteri de punt dos linhas o tres. E sian les puntz</line><pb n="39"/><line id="pp039l01">propdas entre lor. E aprop cura le loc entro que sia sanat am aquo </line><line id="pp039l02">que havem dit. Mays guarda que cauteri no sia administrat en </line><line id="pp039l03">gelbositat que sia fayta per spasme de nervi. </line></p>
				<p id="p141"><line id="pp039l04">Capitol .xliv. De cauterizacio de podagra e de dolor de juncturas. </line></p>
				<p id="p142"><line id="pp039l05">Quan dolor de juncturas son faytas per humors fregas les quals so </line><line id="pp039l06">enfundutz a quascun membre del cors, lahoras quan veno dolors en </line><line id="pp039l07">los pes, de costuma dels metges es que aquo apelen podragua </line><line id="pp039l08">propriament. E donc cum es curada podagra de causa frega am </line><line id="pp039l09">manieyra de cura e no so remaugudas las dolors, lahoras las remau </line><line id="pp039l10">cauteri. E es que tu cauterizas aquel aprop evacuacio en le circuit de </line><line id="pp039l11">la junctura del pe am motz cauteris. E sia cauteri olivar del qual </line><line id="pp039l12">aquesta es la forma de lu: </line></p>
				<p id="p143"><line id="pp039l13">E si es necessitat que puntz sia fayt sobre la fassia del pe, lahoras fay </line><line id="pp039l14">am cauteri de punt. E si las dolors pujan entro als denolhs o a las </line><line id="pp039l15">autras juncturas, e aquo motas vetz s’endeve, lahoras cauteriza aquel </line><line id="pp039l16">sobre quascun donolh am tres cauteris o quatre de tota partida am </line><line id="pp039l17">aquest cauteri olivar. E si motz cauteris que aquestz cauteris sian a tu </line><line id="pp039l18">necessaris, lahoras cauteriza aquel e no premas trop la tua ma am le </line><line id="pp039l19">cauteri abans, sia tant solament enviro la specitut de la codena. E si </line><line id="pp039l20">las dolors pugan entro al donolh e·l dos, lahoras aministra le cauteri </line><line id="pp039l21">le qual havem dit en le sieu capitol. </line></p>
				<p id="p144"><line id="pp039l22">E si las dolors so en las mas tant solament, e es apelada suagra, </line><line id="pp039l23">lahoras puncta en le circuit dels focils ayssi cum se revolvo, puncta </line><line id="pp039l24">en aquels dos linhas. E si reman de las dolors en les ditz, lahoras </line><line id="pp039l25">puncta en le cercuit dels focils sobre quascun notz e sobre la pinche </line><line id="pp039l26">de la ma. E si las dolors pugan aprop alscus jorns als coydes o als </line><line id="pp039l27">muscles, lahoras cauteriza les quascus de tota part dels ajutoris. E no </line><line id="pp039l28">evacuas le malaute de bon regiment e de recepcio de medicinas, quar </line><line id="pp039l29">si es fayt bon regiment e flacma es evacuada am aquest cauteri sira </line><line id="pp039l30">sanat, <name>Dieus</name> ajudan. </line></p><pb n="40"/>
				<p id="p145"><line id="pp040l01">Capitol .xlv. De cauterizacio de rompeduras. </line></p>
				<p id="p146"><line id="pp040l02">Quan endeve rompedura en les angonars e diysendo les budels </line><line id="pp040l03">denant l’atela al genetiu, e aquo es comensan de aprop, lahoras cove </line><line id="pp040l04">que tu mandas al malaute layssar la sua comestio en le sieu dia e que </line><line id="pp040l05">use de causas leniens per so que la fenda deyssenda del sieu ventre. E </line><line id="pp040l06">aprop segua le malaute entre las tuas mas sobre le sieu dos, e </line><line id="pp040l07">comanda a lu que tengua le sieu ale entro que sia foro getat o </line><line id="pp040l08">aparesca l’atela o·l budels. E aprop retorna aquel am les tieus ditz e </line><line id="pp040l09">senha am tenta la ruptura sobre le os del pentenilh am senhal la </line><line id="pp040l10">extremitat del qual sia semblant a la maytat de cercle a las subiranas </line><line id="pp040l11">partidas del cors. E aprop igneys le cauteri del qual </line><line id="pp040l12">aquesta es la forma de lu: </line></p>
				<p id="p147"><line id="pp040l13">entro que sia mot rog e gete cintilhas. E aprop reduzeys le </line><line id="pp040l14">budel o l’atela a la sua conquavitat, e aprop pause </line><line id="pp040l15">la sua ma sobre le loc per so que le budel no yesqua. E tu ja </line><line id="pp040l16">has ubert entre las coyssas del malaute e dejos lu as pausat un coyssi, </line><line id="pp040l17">et autre servent sia sus las cambas de lu, e autre sus le pietz de lu, </line><line id="pp040l18">le qual tengua las suas mas. E aprop pausa le cauteri sobre aquel senhal </line><line id="pp040l19">am la tua ma am cauteri stan dreyt, e te aquel entro que am lu </line><line id="pp040l20">consieguas le os del pentenilh entro al mieg del duiduni; e itera am </line><line id="pp040l21">aquel autra veguada si a tu aquel no has conseguit en la primieyra </line><line id="pp040l22">veguada entro al os. E observa saviament del ysiment del budel en la </line><line id="pp040l23">hora de la tua cauterizacio, que no comburas aquel budel per so que </line><line id="pp040l24">sobre le malaute no vengua in mort o autre gran malicia. E sapias que </line><line id="pp040l25">quan tu am le cauteri no atenhas le os, no confereys la tua operacio. </line></p>
				<p id="p148"><line id="pp040l26">E cove que·l cauteri dels enfants sia subtil segon le gran e la </line><line id="pp040l27">mesura de lor. E aprop cura le loc del cauteri per tres dias am boder </line><line id="pp040l28">entro que sia remauguda la scara del foc. E aprop cura aquel am les </line><line id="pp040l29">autres enguentz entro que sia sanat. E le malaute sia jasent sobre le </line><line id="pp040l30">sieu dos per .xl. dias entro que sia sigillat le loc e la plagua. E cove </line><line id="pp040l31">que pauses le nutriment de lu segon la longitut del temps de la </line><line id="pp040l32">curacio de lu le qual le linesca le ventre de lu, e que le budel no yesca </line><line id="pp040l33">fora deves le esforsament de guerir. E aprop quan se vol levar aprop </line><line id="pp040l34">.xl. dias, lahoras aministra liament decentment fayt, e tengua aquel</line><pb n="41"/><line id="pp041l01">per autres .xl. jorns. E sia mermat de trebalh e de replecio de vianda </line><line id="pp041l02">e de beure, e de votz vehementz, quar quan usa de aquest regiment </line><line id="pp041l03">de sanacio entiera sira sanat. E yeu diyre la curacio de las rupturas </line><line id="pp041l04">en las autras partidas del ventre, e so al comensament, e vols que no treguan, </line><line id="pp041l05">lahoras cauterisa la ruptura d’aquel am cauteri redon segon la </line><line id="pp041l06">quantitat de lu, e sia aquo que es exhurit de la codena ayssi cum la </line><line id="pp041l07">tersa partida de lu; e aprop cura aquel am aquo que havem dit, e no </line><line id="pp041l08">es ajustat. E ja diyssero alcus primiers que ruptura sia cauterizada am </line><line id="pp041l09">cauteri triangular segon aquesta forma, pus que es senhada am tenta: </line></p>
				<p id="p149"><line id="pp041l10">e es pausada linha que eys per la latitut en le latz pus sobira de la </line><line id="pp041l11">ruptura, e autra linha al desus; e depausa la tua ma am un cauteri </line><line id="pp041l12">clavilh, mays le primier cauteri es pus leugier e milhor. </line></p>
				<p id="p150"><line id="pp041l13">Capitol .xlvi. De cauterizacio de torcio. </line></p>
				<p id="p151"><line id="pp041l14">Quan endeve en alscus membres per cazement o per percussio </line><line id="pp041l15">dolor e persevera aquela dolor per lonc temps e no comfereys al u </line><line id="pp041l16">curacio am medicinas, lahoras cove que cauterizes am cauteri de </line><line id="pp041l17">punt. E sia le cauteri de tot membre segon la magnitut e la parvitat </line><line id="pp041l18">de lu, e vertut e develitat de lu, e locacio de torcio e dolor de lu. </line><line id="pp041l19">Donc si·s sanat per le primier cauteri, bo es; e sino, lahoras itera </line><line id="pp041l20">sobre lu le cauteri; quar de costuma de aquelas dolors es que sian </line><line id="pp041l21">punctatz de membre ad aquel membre le qual apropinque al u, per que </line><line id="pp041l22">cove que consieguas aquels am cauteri entro que·l malaute sia sanat. </line></p>
				<p id="p152"><line id="pp041l23">Capitol .xlvii. De cauterizacio de lepra. </line></p>
				<p id="p153"><line id="pp041l24">Les lebros alcunas veguadas am cauteri per mot gran juvament, e </line><line id="pp041l25">magerment si la specia de lepra que es fayta per putrefaccio de</line><pb n="42"/><line id="pp042l01">flacma e de melencolia. E donc cum tu vols cauterizar aquel, </line><line id="pp042l02">considera si la lepra es comussan e as aquela curada am aquo que </line><line id="pp042l03">havem dit en la divisio e no deysen, ni esta, e temes sobre le </line><line id="pp042l04">malaute que la corrupcio comprehenda tot le cors de lu e tota la </line><line id="pp042l05">compleccio de lu, lahoras cauteriza aquel sobre le cap am .v. cauteris: </line><line id="pp042l06">am un en le mieg loc del cap, e am le segon pus dejos de lu, eves le </line><line id="pp042l07">front a la fi dels cabels; e amdos sobre dos corns; e am un detras, </line><line id="pp042l08">sobre la nuca o servitz. E ultima la tua ma am le cauteri un pauc </line><line id="pp042l09">entro que emprema en le os una petita empressio, e de lu sian </line><line id="pp042l10">deslocadas las scorsas, per so que la expiracio de grossas vapors sia </line><line id="pp042l11">alleujada de lu; e cauteriza sobre la melsa segon que es precesit. </line></p>
				<p id="p154"><line id="pp042l12">E si la lepra es ja expanduda sobre le malaute e apar </line><line id="pp042l13">manifestament, lahoras cove que tu cauterizas aquel am aquels cauteris </line><line id="pp042l14">les quals havem ditz en le cap; e am cauteri sobre la extremitat del nas, e </line><line id="pp042l15">am dos cauteris sobre las doas maysselas, e am dos cauteris sobre dos </line><line id="pp042l16">spondils del col, e am .vi. cauteris sobre les spondils del dos, e am un </line><line id="pp042l17">gran sobre les spondils prop de la coeta, e un sobre la cotea . . . ., e </line><line id="pp042l18">am dos sobre las anquas, e am un sobre quascuna anqua, e am dos </line><line id="pp042l19">sobre les donols e un sobre quascun donolh, e am dos sobre les </line><line id="pp042l20">coydes, e am dos sobre les muscles, e am dos las teneretutz del sieu </line><line id="pp042l21">pietz; e cauteriza aquel sobre totas las juncturas dels ditz de las mas e </line><line id="pp042l22">dels pes, e sobre quascun talon dels sieus pes, e sobre les foscils de las </line><line id="pp042l23">suas mas. E guarda te dels nervis les quals so sobre le talo que no </line><line id="pp042l24">comburas aquels. E alcunas veguadas es cauterizat am un cauteri </line><line id="pp042l25">sobre le os del pentenilh e am autre sobre la boca del stomac, e autre </line><line id="pp042l26">sobre le fietge. E sapias que quant mays ajustas cauteris, tant es mays </line><line id="pp042l27">juvatiu e mays conferent; e sapias que le malaute no ha en le cauteri </line><line id="pp042l28">dolor, ayssi cum han les sas, per so quar le cors de lu ja es stupefayt. E </line><line id="pp042l29">cove que les cauteris sian grans o paucs segon les membres e las </line><line id="pp042l30">juncturas segon que es precedit de las specias dels ferramentz. E </line><line id="pp042l31">aprop cura le cauteri am farina de errs coyta am mel e am l’autra </line><line id="pp042l32">curacio entro que sia sanat. </line></p>
				<p id="p155"><line id="pp042l33">Capitol .xlviii. De cauterizacio de stupor. </line></p>
				<p id="p156"><line id="pp042l34">Quan alcun membre es stabozit o adormit e es curat am </line><line id="pp042l35">medicinas, olis e emplastres, e no es sanat, lahoras tu cauteriza aquel</line><pb n="43"/><line id="pp043l01">membre stabozit am cauteris segon que merita la grandesa del </line><line id="pp043l02">membre o la parvitat de lu. E sia lo tieu cauteri intrant la ispicitut de </line><line id="pp043l03">la codena un pauc. E aprop cura aquel am enguent entro que sia </line><line id="pp043l04">sanat. E alscunas veguadas es cauterizada alcuna stupor le qual </line><line id="pp043l05">endeve a las mas e als pes, e als spondils del dos e ves le eysiment dels </line><line id="pp043l06">nervis les quals mavon aquel membre, e es remauguda la stupor. </line><line id="pp043l07">Mays no prusuma sobre aquo sino aquel que es savi en la anotomia </line><line id="pp043l08">dels membre e de la egressio dels nervis tot le cors moventz. </line></p>
				<p id="p157"><line id="pp043l09">Capitol .xlix. De cauterizacio de albaras que es morfea. </line></p>
				<p id="p158"><line id="pp043l10">Quan albaras es antiqua e no comfereys a lu alcu dels enguentz de </line><line id="pp043l11">medicina, lahoras tu cauteriza sobre aquela am cauteri preon un pauc </line><line id="pp043l12">segon la quantitat de la specitut de la codena entro que sia </line><line id="pp043l13">remauguda la blancor e la color de lu, e la color de lu sia mudada. E </line><line id="pp043l14">aprop cura aquel am farina de errs e de lentilhas am oli rozat e am </line><line id="pp043l15">folhas de arnagrosa, e am sanc de colomba o am sanc de yronda, da </line><line id="pp043l16">cascuna sia una partida e totas sian mescladas, e aprop sia linit un </line><line id="pp043l17">drap e sus le loc sia pausat entro que sia sanat. </line></p>
				<p id="p159"><line id="pp043l18">Capitol .l. De cauterizacio de cranc. </line></p>
				<p id="p160"><line id="pp043l19">Quan canser es comensan e vols aquel ostar, lahoras cauteriza </line><line id="pp043l20">aquel am cauteri de cercle en le circuit de lu ayssi cum es revolgut. E </line><line id="pp043l21">diysero les savis que sia cauterizat am lo derier cauteri en le mieg </line><line id="pp043l22">loc; mays a mi no es vist aquo, quar temi que sia ulcerat, e yeu ja e </line><line id="pp043l23">vist aquo alcunas veguadas. E es pus dreyturier que sia cauterizat en </line><line id="pp043l24">le circuit de lu am cercle ayssi cum avem dit, o am motz cauteris. </line></p>
				<p id="p161"><line id="pp043l25">Capitol .li. De cauterizacio de adubilati. </line></p>
				<p id="p162"><line id="pp043l26">Quan alcun adubilati es tardat en maturacio, e aysso es per la </line><line id="pp043l27">superfluitat fazen aquela, o per etat del malaute, quar es vielh en</line><pb n="44"/><line id="pp044l01">decrepitat, de pauc sanc, o per le temps, e tu vols festinar en la </line><line id="pp044l02">maturacio de adubilati; lahoras cauteriza en le circuit de lu am motz </line><line id="pp044l03">cauteris petitz punctan; e aprop leyssa aquela quar ela fastinara en </line><line id="pp044l04">maturacio. Mays si tu vols la perforacio de lu am cauteri, lahoras tu </line><line id="pp044l05">igneys le cauteri del qual aquesta es la forma de lu: </line><line id="pp044l06">e depausa aquel en le mieg loc de adubilati entro que penetre la </line><line id="pp044l07">codena. E si le cauteri en aquel loc que es pus dejos, per so que le </line><line id="pp044l08">cors del brac sia alleujat; e aprop cura aquel entro que sia sanat. </line></p>
				<p id="p163"><line id="pp044l09">Capitol .lii. De cauterizacio de corrodent. </line></p>
				<p id="p164"><line id="pp044l10">Corrodent es corrupcio ambulant en le membre, la qual corrodeys </line><line id="pp044l11">aquel ayssi cum a foc comedent lenha secca. Donc si vezes aquel </line><line id="pp044l12">corrodent en loc le qual sufferte cauteri am foc, lahoras tu igneys </line><line id="pp044l13">cauteris clavils motz paucs, e grans segon que es convenent en aquel </line><line id="pp044l14">loc en le qual es corrodent. E aprop cauteriza aquel de tota partida </line><line id="pp044l15">entro que erradiques tota la corrosio e no romangua alcuna causa de </line><line id="pp044l16">lu. E aprop leyssa aquel per tres dias, e pausa sobre les locs </line><line id="pp044l17">cauterizats solpre trissat am oli mesclat entro que las scaras sian </line><line id="pp044l18">totas eradicadas e tota la corrupcio. E aprop cura aquel am enguentz </line><line id="pp044l19">carn engendrantz. Mays si aprop tres dias vezes que la carn nasca </line><line id="pp044l20">sana en la qual no es corrupcio, bo es; mays sino, lahoras itera le </line><line id="pp044l21">cauteri sobre aquo que es romas en les locs corrumputz. E corrodent </line><line id="pp044l22">es medicat alcunas vetz am medicina aguda, quar aquela es meza en </line><line id="pp044l23">loc de cauteri. Mays empero cauteri am foc es de pus leugier </line><line id="pp044l24">juvament. E yeu ja e dit la curacio de lu am medicina aguda en la </line><line id="pp044l25">divisio, e donc pren aquela quan de lu auras endegencia. </line></p><pb n="45"/>
				<p id="p165"><line id="pp045l01">Capitol .liii. De cauterizacio de claus e dels autres semblants. </line></p>
				<p id="p166"><line id="pp045l02">Motas veguadas endeve a las partidas dejos del pe malautia que </line><line id="pp045l03">s’apela clau, e es causa grossa, fentrada, la qual ladeys le pe; e </line><line id="pp045l04">cauteri en aquels es segon dos manieyras, so es cauteri am foc e </line><line id="pp045l05">cauteri am aygua cauda. Mays cauteri am foc es que igniscas le </line><line id="pp045l06">cauteri concau semblant a pena de voltor, le qual sia feyt de ferr </line><line id="pp045l07">segon la quantitat la qual contengua le clau de tota partida, e sia de </line><line id="pp045l08">subtils marguas. E aprop pausa aquel ignit sobre le clau, e aprop </line><line id="pp045l09">revolveys la tua ma am le cauteri en le circuit del clau entro que·l </line><line id="pp045l10">cauteri pervengua a la profunditat del clau. E leyssa aquel per tres </line><line id="pp045l11">dias entro que comense getar brac. E aprop emplastre aquel am </line><line id="pp045l12">malvas salvatges trissadas am sal, e leyssa le emplastre sobre aquel </line><line id="pp045l13">per una nuoyt, quar aquel sira eradicat de las suas razitz. E aprop </line><line id="pp045l14">cura le loc am enguent de carn generatiu entro que sia sanat. </line></p>
				<p id="p167"><line id="pp045l15">E si so no-convertitz, e motas veguadas accideysso en la </line><line id="pp045l16">superficia del cors, majorment en las mas e les pes, lahoras cove que </line><line id="pp045l17">tu aministres en aquels cauteri am aygua, e es que prenguas una </line><line id="pp045l18">quannula de eram o de ferr o de pena de voltor, e pausa aquela sobre </line><line id="pp045l19">le clau; e aprop geta en la quanula de aygua cauda pauca cantitat, </line><line id="pp045l20">e rete la tua ma, e tu revolveys aquela am compressio de la tua ma de </line><line id="pp045l21">tot, e sia enpremut le marge de la canula en la razit del clau, e </line><line id="pp045l22">atrobara la aygua cauda via al preon de la razit del cau; e espera le </line><line id="pp045l23">malaute un pauc la mordicacio de l’aygua cauda per una hora, e </line><line id="pp045l24">aprop remau aquela, quar le clau am las suas razitz sira erredicat. E </line><line id="pp045l25">ayssi fe am aquels la .i. aprop l’autre entro que venguas sobre totz </line><line id="pp045l26">les quals de lor so en le cors. E aprop cura aquels pus que las razitz </line><line id="pp045l27">dels claus so erradicadas am aquo dels enguentz les quals la carn </line><line id="pp045l28">ve engenran. </line></p>
				<p id="p168"><line id="pp045l29">Capitol .liiii. De cauterizacio de tremor. </line></p>
				<p id="p169"><line id="pp045l30">Quan endeve ad alcu tremor per freg en le nervi o per febre de </line><line id="pp045l31">causa frega, o per autra causa semblant, lahoras cove que tu </line><line id="pp045l32">cauterises aquel am quatre cauteris o am .v. sobre les spondils del dos, </line><line id="pp045l33">entre quascun spondilh am un cauteri; e am cauteri en le pietz de </line><line id="pp045l34">lu, e sobre l‘estomac de lu, am cauteri olivar. E la tremor de lu se </line><line id="pp045l35">repausa e festina la sanetat de la malautia frega. </line></p><pb n="46"/>
				<p id="p170"><line id="pp046l01">Capitol .lv. De cauterizacio de albati accidentz al cors. </line></p>
				<p id="p171"><line id="pp046l02">Quan en le cors so espellitz albati, e so pustulas fendas las quals </line><line id="pp046l03">so feytas de materias grossas corruptas; donc cove al comensament </line><line id="pp046l04">cum apareyso, que sia cauterizat sobre tot cap de la fistola am cauteri </line><line id="pp046l05">subtil am fustz de mirt, la extremitat del qual es estenduda am foc; o </line><line id="pp046l06">am razitz de erestologia longua; o am cauteri lentecular. E alscunas </line><line id="pp046l07">veguadas es cauteri ademamil al comensament de la sua expulcio </line><line id="pp046l08">segon aquesta manieyra; e no so cregudas, e es disrumpuda la </line><line id="pp046l09">superfluitat fazens aquels, et sana de aquels. Mays empero cove que </line><line id="pp046l10">aquo sia fayt aprop evacuacio am fleubotomia. </line></p>
				<p id="p172"><line id="pp046l11">Capitol lvi. De cauterizacio de fluex de sanc accident per incisio </line><line id="pp046l12">de arceria. </line></p>
				<p id="p173"><line id="pp046l13">Tropas veguadas endeve fluex de arceria que es inciza deves la </line><line id="pp046l14">plagua la qual endeve deforo, o deves la incizio de apostemas o </line><line id="pp046l15">cauteri del membre, e alor semblantz, e es dificil remaura aquel. </line><line id="pp046l16">Donc cum accideys ad alcu aquo, lahoras tu·t coyta am la tua ma </line><line id="pp046l17">a l’orrifici de la arceria, e pausa sobre aquel le tieu dit endic estrenh </line><line id="pp046l18">aquel motas veguadas entro que sia ostat le fluex del sanc dejos le </line><line id="pp046l19">tieu dit, e que non yesqua. E aprop pausa en le foc les cauteris olivars </line><line id="pp046l20">paucs e grantz, per nombre motz, e exsuffla sobre aquels entro que </line><line id="pp046l21">sian mot ignitz. E aprop pren de aquels un petit o un gran segon le </line><line id="pp046l22">loc e la plagua en la qual es rompuda la arteria, . . . . sobre aquela </line><line id="pp046l23">vena festinantment pus que auras remaugut le tieu dit, e te le cauteri </line><line id="pp046l24">entro que sia abcindit e restreyt aquel sanc. E si le sanc es expellit </line><line id="pp046l25">de l’orrifici de la arteria quan tu remaues le tieu dit e extringeys le </line><line id="pp046l26">cauteri, lahoras pren la un autre cauteri coytadament dels cauteris </line><line id="pp046l27">les quals en le foc son preparatz, e donc no cesses fer aquo un aprop </line><line id="pp046l28">autre entro que le sanc sia restrengit. E guarda te que no comburas le </line><line id="pp046l29">nervi que aqui es, e que vengua sobre le malaute autra malicia.  E </line><line id="pp046l30">sapias que quan de l’arteria flueys sanc, lahoras no es possible en </line><line id="pp046l31">aquels restrenge la sanc, e majorment quan l’arteria es gran, si no am</line><pb n="47"/><line id="pp047l01">una de quatre manieyras: o am cauteri ayssi quo dit havem, o am </line><line id="pp047l02">extraccio quan no es extrayta, quar quan es extrayta las extremitatz </line><line id="pp047l03">de lu miels son comburidas e es restreyt le sanc, o que sia liat am fiel </line><line id="pp047l04">o am liament per fort strectura, o que sian pausadas sobre lu </line><line id="pp047l05">medicinas de las quals la vertut es restringir la sanc; e sian strengudas </line><line id="pp047l06">am pulvinar am costriccio decent. Mays aquel que aministra </line><line id="pp047l07">restriccio decent de lu am liament e am strictura am draps o per posicio de </line><line id="pp047l08">causas comburentz e de semblantz, no comfereys sino tart. Mays si </line><line id="pp047l09">aquo endeve ad alcu e no sia le metge present ni medicina, lahoras </line><line id="pp047l10">obre am pausament del dit indic sobre le orrifici de aquela vena ayssi </line><line id="pp047l11">cum havem dit, e entenda a la gran costreccio de lu entro que le sanc </line><line id="pp047l12">sia ostat de la sobirana partida de la plagua, e sobre la arceria le dit </line><line id="pp047l13">no sia remaugut; e de sobre la arceria sia aspergit am aygua frega de </line><line id="pp047l14">mot gran fregiditat entro que·l sanc sia congilat e engrossat; e mays </line><line id="pp047l15">cossire en que ha de cauteri o de medicina necessitat. </line></p><pb n="49"/>
				<p id="p174"><line id="pp049l01">Comensa la segonda partida. De incisio e perforacio e ventozas e de </line><line id="pp049l02">fleubotomia e de plaguas e de lor semblants. </line></p>
				<p id="p175"><line id="pp049l03">Aquestas son paraulas de Albucazis. </line></p>
				<p id="p176"><line id="pp049l04">Ja havem dit en le primier capitol tota malautia en la qual cauteri </line><line id="pp049l05">am foc es convenient e am medicina comburent, e las occasios e las </line><line id="pp049l06">causas de lu, e les instrumentz en aquels necessaris am las formas dels </line><line id="pp049l07">cauteris; e he ordenatz les capitols de la subiranetat del cap entro als </line><line id="pp049l08">pes. E yeu procesire en aquest capitol per aquela meteysa guisa, </line><line id="pp049l09">per que sia alliujat lo querent aquo, lahoras sobre aquo que aura </line><line id="pp049l10">demandat. E denant que yeu comense aquo, cove, fils, que </line><line id="pp049l11">aprenguatz que en aquest capitol es per terror aquo que es en le capitol </line><line id="pp049l12">primier de cauterizacio. E per aquo que cove que sia en lu gran </line><line id="pp049l13">cautela, quar en la operacio la qual es en aquest capitol motas </line><line id="pp049l14">veguadas catz evacuacio la qual es am sanc am le qual esta la vida </line><line id="pp049l15">deves la aspersio de la vena o incisio sobre l’apostema o apercio de </line><line id="pp049l16">exsitura o puracio de la plagua o extraccio de sageta o incizio de </line><line id="pp049l17">peyra e a lor semblantz. E de totz aquels so acompanhatz temor e </line><line id="pp049l18">tremor e en le mas de lor catz la mort. </line></p>
				<p id="p177"><line id="pp049l19">E yeu amonesti vos que sobre vos no caia aquo en le qual es </line><line id="pp049l20">esitacio, quar alcunas veguadas cazo deves vos manieyras de homes </line><line id="pp049l21">am manieyras motas de malautias. E de lor es alcu que s’irays am la </line><line id="pp049l22">sua malautia e es leugiera deves lu la mort, e aysso per la vehemensia </line><line id="pp049l23">de aquo que troba de sa malautia, e per longuesa de la malautia de lu, </line><line id="pp049l24">e am la malautia es paor la qual significa mort. E de aquels es le qual </line><line id="pp049l25">dona a tu son aver e ditta, tu esperant am aquel sanetat, e la sieua </line><line id="pp049l26">malautia es perniciosa. E donc no cove que tu consentas en aquel </line><line id="pp049l27">que ve a vos del qual es aquesta manieyra; e la vostra cautela sia </line><line id="pp049l28">major que covesitat e la vostra rapacitat; e no presumatz alcuna </line><line id="pp049l29">causa sobre aquo sino aprop sciencia certa la qual virifica aquo deves </line><line id="pp049l30">vos, e al qual perve successio lausabla. </line></p>
				<p id="p178"><line id="pp049l31">E usatz en la curacio de totz vostres malautes de pronosticacio e </line><line id="pp049l32">indicacio de lu al qual es salut convertida, quar en aquel es a vos </line><line id="pp049l33">ajutori sobre adquisicio de fama e de memoria, de lausor e de gloria. </line></p>
				<p id="p179"><line id="pp049l34">O, filhs, <name>Dieus</name> en vos spire le sieu entendement e no oste a vos </line><line id="pp049l35">direccio e proteccio, quar aquo es en la sua ma. </line></p><pb n="50"/>
				<p id="p180"><line id="pp050l01">E yeu e ordenat aquest capitol distingent per capitols segon que </line><line id="pp050l02">precedit en le capitol de cauteris, de la cura del cap entro als pes, </line><line id="pp050l03">per que sia a vos alleujat aquo que demandatz de aquo e del qual </line><line id="pp050l04">havetz necessitat. </line></p>
				<p id="p181"><line id="pp050l05">Capitol primier. De la curacio de aygua la qual es contenguda en le cap </line><line id="pp050l06">dels enfantz. </line></p>
				<p id="p182"><line id="pp050l07">Sapias que aquesta malautia motas veguadas endeve als enfantz </line><line id="pp050l08">deves le enfantament e quan la noyrissa estrenh le cap del enfant ses </line><line id="pp050l09">livitat. E alcunas veguadas endeve per causa amaguada la qual no es </line><line id="pp050l10">saubuda. Mays yeu no vi aquesta malautia sino en les enfantz; e a </line><line id="pp050l11">totz aquels les quals yeu vi se coytec la mort, e per ayssi es a mi vist </line><line id="pp050l12">layssada obra en aquels. E yeu e vist que un enfant le cap del qual era </line><line id="pp050l13">d’aygua omplit, e·l cap de lu era totjorn ayssi magnificat entro que </line><line id="pp050l14">ceser no podia sobre si meteys per la grandesa del sieu cap, e mays </line><line id="pp050l15">que la humiditat fe aucmentada entro que foc mort. </line></p>
				<p id="p183"><line id="pp050l16">E aquesta humiditat o es agreguada entre la codena e l’os, o es </line><line id="pp050l17">agreguada dejos le os sobre le ciphac. Quar la operacio en aquel si la </line><line id="pp050l18">humiditat es entre la codena e l’os e le apostema es pauc, lahoras </line><line id="pp050l19">cove que tu fendas en le mieg loc del cap am una fissura en la latitut, </line><line id="pp050l20">e sia la longitut de la fissura cays dos notz entro que corra la </line><line id="pp050l21">humiditat, e aquesta es la forma del spatum: </line></p>
				<p id="p184"><line id="pp050l22">E donc si la humiditat es mays augmentada e l’apostema es </line><line id="pp050l23">major, lahoras son aqui dos fissuras segon aquesta manieyra: </line></p>
				<p id="p185"><line id="pp050l24">E si la humiditat es dejos le os, senhal de lu es que tu </line><line id="pp050l25">vezes la comissuras del cap ubertas de tota partida e </line><line id="pp050l26">l’aygua es spremuda quan tu compremes aquela am la </line><line id="pp050l27">tieua ma a las partidas dedintz e no es aquo a tu amaguat. </line><line id="pp050l28">Cove que tu fendas en le mieg loc del cap am tres fissuras segon </line><line id="pp050l29">aquesta manieyra: </line></p><pb n="51"/>
				<p id="p186"><line id="pp051l01">e aprop la inscizio extratz ne tota la humiditat; e aprop strenh las </line><line id="pp051l02">fissuras am draps e plumassols; e aprop enbroca aquo de sobre am vi </line><line id="pp051l03">e oli entro al quint dia, e aprop deslia le liament e cura la plagua am </line><line id="pp051l04">tentas e enguentz, e strenh le cap am equalitat; e mange le malaute </line><line id="pp051l05">am vianda secca de pauca humiditat entro que·l membre sia </line><line id="pp051l06">confortat e sanat. </line></p>
				<p id="p187"><line id="pp051l07">E es autra manieyra de incisio, que consideras hon apar la </line><line id="pp051l08">magnitut del apostema e la colleccio de l’aygua, quar alcunas </line><line id="pp051l09">veguadas es mays en le occipicii, o en la partida denant, o en la </line><line id="pp051l10">destra, o en la sinistra; e donc aten am la incizio on appar le </line><line id="pp051l11">apostema e la replecio de l’aygua, e fen aquo segon que a tu es miels </line><line id="pp051l12">possible. Et observa que no inscindas la arteria e endevengua flueys </line><line id="pp051l13">de sanc e mora le malaute per aquel flux de sanc am evacuacio de </line><line id="pp051l14">humiditat. </line></p>
				<p id="p188"><line id="pp051l15">Capitol .ii. De inscisio de las arterias las quals so aprop las aurelhas, </line><line id="pp051l16">apeladas hilasseysse. Capitol segon. </line></p>
				<p id="p189"><line id="pp051l17">Quan endeveno ad alcu catars o raumas als huelhs o al pietz, e es </line><line id="pp051l18">antiquat aquo, e no confereys en aquo la curacio de las medicinas, </line><line id="pp051l19">lahoras la deriera curacio en aquest es incizio de aquelas dos arterias. </line><line id="pp051l20">E donc cove quan tu vols inscidir aquelas que le malaute raza lo sieu </line><line id="pp051l21">cap, e aprop fregua le loc am drap aspre per so que aparan las </line><line id="pp051l22">arcerias, e aprop sia strengut le col del malaute am alcu drap; e </line><line id="pp051l23">aprop considera on polsa la vena; e les locs de quascuna sobre les </line><line id="pp051l24">locs les quals so aprop las aurelhas depremutz, e tant se occultan sino </line><line id="pp051l25">en alcus homes. E aprop senha sobre la arceria am tenta, e aprop </line><line id="pp051l26">inscideys quascuna am le spatum de quascuna partida agut am </line><line id="pp051l27">inscizio pervenient entro al os, e sia aquo per la latitut del cap. E si </line><line id="pp051l28">vols, entromet le spatum dejos la arteria e trenqua aquala a las </line><line id="pp051l29">inciden a las partidas desus. E sia la longitut de la inscizio cays dos </line><line id="pp051l30">ditz ajustatz, quar quan alcuna vena es inscizida le sanc es eyssit am </line><line id="pp051l31">egressio pulsatil, le qual saut deforo per saut frequent. </line></p><pb n="52"/>
				<p id="p190"><line id="pp052l01">Mays si la arceria no apareys al cintiment, lahoras cove que tu </line><line id="pp052l02">mesures de la aurelha la quantitat del spazi de tres ditz, e aprop </line><line id="pp052l03">senha am tenta, e fen entro al os. E aquo que cove getar del sanc es </line><line id="pp052l04">quantitat de .vi. unc., e fort leu ne geta de lu mays o mens, e tot aquo </line><line id="pp052l05">es segon la quantitat la qual appareys de la vertut del malaute e de la </line><line id="pp052l06">replecio de la arceria de lu. E aprop considera la plagua, e donc si </line><line id="pp052l07">reman sobre le os alcuna causa del ciphac, lahoras inscindys aquo per </line><line id="pp052l08">so que no endevengua apostema caut. E aprop strenh la plagua am </line><line id="pp052l09">plumassols e am liamentz de drap de li, e aprop cura aquela am </line><line id="pp052l10">enguentz entro que sia sanat. </line></p>
				<p id="p191"><line id="pp052l11">Capitol .iii. De extraccio de las arcerias las quals so en las templas. </line></p>
				<p id="p192"><line id="pp052l12">Quan ad alcu accideys emigranea antiqua o catertz agutz, per </line><line id="pp052l13">humiditatz agrimonials e per qualiditat en les lacertz des templas, o </line><line id="pp052l14">sodo antiqua vehement e semblantz ad aquels, e es medicat am las </line><line id="pp052l15">manieyras de curacio de medicina e aquo no comfereys, lahoras nos </line><line id="pp052l16">hem sproatz en aquestas malautias extraccio de las arcerias en les </line><line id="pp052l17">templas, o cauterizacio de aquelas ayssi cum havem mostrat. E la </line><line id="pp052l18">manieyra de la operacio e extracio de aquelas es que·l malaute raza </line><line id="pp052l19">les pels les quals son en les templas; e entenda a la arceria apparent en </line><line id="pp052l20">le templar quar ela es a tu mostrada per le sieu pols, e·s occultada </line><line id="pp052l21">sino en paucs homes per vehemencia de freg. E si a tu es occultada, </line><line id="pp052l22">lahoras le col del malaute sia strengut am alcun drap; e aprop fregua </line><line id="pp052l23">le loc am un drap aspre o evapora le loc am aygua cauda entro que </line><line id="pp052l24">aparesca a tu la arceria manifestament. E lahoras tu pren le spatum </line><line id="pp052l25">del qual aquesta es la forma: </line></p>
				<p id="p193"><line id="pp052l26">E aprop tu scorja la codena am aquel am facilitat entro que </line><line id="pp052l27">pervenguas a la arceria; e aprop geta en lu onti e extratz aquela a las </line><line id="pp052l28">partidas sobiranas entro que extraguas aquela de la codena e </line><line id="pp052l29">descobras aquela de las tunicas las quals so dejos aquela, de tota </line><line id="pp052l30">partida. Mays si la arteria es subtil, lahoras envolveys aquela am la </line><line id="pp052l31">extremitat del oncii, e aprop inscindeys de aquela una partida segon </line><line id="pp052l32">la quantitat per la qual sian alonguadas las extremitatz de lu e sian </line><line id="pp052l33">contraytas, e no endevindra flux de sanc, quar si no so inscididas no</line><pb n="53"/><line id="pp053l01">pujara le sanc de tot. E aprop evacua del sanc de .vi. unc. entro a tres. </line><line id="pp053l02">E si la arceria es gran, lahoras cove que tu lies aquela en dos locs am </line><line id="pp053l03">fiel dopble fort de ceda o am cordas a lonc, e no coyte a lu </line><line id="pp053l04">putrefaccio denant la consolidacio de la plagua e endevengua flux de </line><line id="pp053l05">sanc. E aprop incideys la superfluitat la qual es entre dos liamentz; e </line><line id="pp053l06">fay aquo en aquela hora o aprop autra ora. E si vols, cauteriza aquela </line><line id="pp053l07">am cauteri entro al os am cauteri cutellar entro que sian incididas las </line><line id="pp053l08">extramitatz de lu, e stara en loc de aquela meteyssa obra. E es milhor </line><line id="pp053l09">obra sino que·l malaute aia febre o es de escalfada compleccio; quar </line><line id="pp053l10">cauteri es de aquelas causas que ajudan a las humiditatz finidoras, e </line><line id="pp053l11">donc es milhor en juvament. E cove aprop la extraccio de las arcerias </line><line id="pp053l12">que huomplas le loc de coto antic, e sian pausatz sobre lu polvils </line><line id="pp053l13">decentement fayt, e aprop sia curat am medicinas seccas fazen </line><line id="pp053l14">naysser la carn e am calguas entro que sia sanat. E si mentre obres </line><line id="pp053l15">autra veguada endeventa flux de sanc de la arceria, lahora tu te coyta </line><line id="pp053l16">a restrenger aquel sanc, o am cauteri, o que omplas le loc de coto, e </line><line id="pp053l17">strenh la tua ma entro que sia restreyt le sanc. E si deguna causa de </line><line id="pp053l18">aquelas no es a tu present, lahoras pausa le tieu dit sobre le loc entro </line><line id="pp053l19">que·l sanc sia congilat, e enbroca le loc am aygua de vehement </line><line id="pp053l20">fregiditat entro que la acuitat repausa, e sia strengut segon que cove. </line><line id="pp053l21">E aquo que es pus leugier en extraccio de arceria es que tu cauterizes </line><line id="pp053l22">la vena am aquest cauteri haventz dos cotels, pus que tu has senhat </line><line id="pp053l23">les dos locs am tenta, e depausa quascus, mot ignitz, entro que </line><line id="pp053l24">pervenguan al os e inscindan la vena en dos locs, per so que sia </line><line id="pp053l25">elonguat aquo que es entre las extremitatz de lu, quar no son </line><line id="pp053l26">consolidadas de tot am aquest cauteri. E aquesta es la forma del </line><line id="pp053l27">cauteri: </line></p>
				<p id="p194"><line id="pp053l28">E sia la acuitat dels dos cotels esemps. Mays empero si so mendres </line><line id="pp053l29">acuitat que dos cotels es milhor, quar si so agudas cum dos cotels </line><line id="pp053l30">propera a quascuna freg, e no enscideysso la carn am velocitat. Donc</line><pb n="54"/><line id="pp054l01">cum en aquels es alcuna grossitut, es tenguda la calor del foc en </line><line id="pp054l02">aquels e la carn es abscindida leugierament. E aquesta obra es milhor </line><line id="pp054l03">en tota obra e pus leugiera. E sia le spazi le qual es entre dos cotels la </line><line id="pp054l04">quantitat de la grossesa del dit. </line></p>
				<p id="p195"><line id="pp054l05">Capitol quart. De la cura de cors de lagremas agudas e aciduas dels </line><line id="pp054l06">huels. </line></p>
				<p id="p196"><line id="pp054l07">Quan so lagremas aciduas, e es le cors de aquelas venas las quals </line><line id="pp054l08">so sobre le test del cap deforo, e no comfereys en aquo alcuna causa </line><line id="pp054l09">de la curacio de medicina, e vezes la cara del malaute ja enrogesir e </line><line id="pp054l10">sent en le sieu front deambulacio ayssi cum si era deambulacio de </line><line id="pp054l11">formiguas, e·ls huels de aquel so extenuatz, humitz enayssi que ja les </line><line id="pp054l12">pels de lor son conodutz, e las parpelas so scalfadas per la acuitat </line><line id="pp054l13">de las lacrimas, les antics agro mesties en la curacio de aquelas de </line><line id="pp054l14">aquesta operacio, e nompnero aquela curacio am spassa. E es que tu </line><line id="pp054l15">comandas al malaute rayre les pels les quals son en le sieu front, e </line><line id="pp054l16">aprop inscideys en le front tres fissuras engualment distans segon la </line><line id="pp054l17">longitut del front. E si’ la longitut de la fissura cays dos ditz: la una </line><line id="pp054l18">fissura sia engualment distant a la longitut del nas en le mieg loc del </line><line id="pp054l19">front, e la segonda segon la longitut un petit del movement dels </line><line id="pp054l20">lacertz les quals so en le lacrimal, e la tersa del autre part. E </line><line id="pp054l21">guarda te de la incizio de las arcerias las quals so en dos latz, e elongua </line><line id="pp054l22">la tua ma de la continuacio de amdos las mandibulas. E si’ l’espazi de </line><line id="pp054l23">quascuna inscizio la quantitat de tres ditz ajustatz. E si’ a tu una </line><line id="pp054l24">pessa d’espongua apparelhada o draps seccatz motz am les quals </line><line id="pp054l25">exsiccas le sanc. E aprop entremet le spatum de dos agudas </line><line id="pp054l26">extremitatz, del qual aquesta es la forma de la inscisio de lu: </line></p>
				<p id="p197"><line id="pp054l27">que es de la partida des templas entro a la segonda inscizio. Exxcorja </line><line id="pp054l28">am aquel tota la codena la qual es entre dos incizios am le ciphac </line><line id="pp054l29">le qual es sobre le os, e aprop fay aquo de la inscizio migera entro a la </line><line id="pp054l30">segonda inscisio. E aprop stratz ne aquest spatum e entromet en la </line><line id="pp054l31">primieyra inscizio autra vetz un autre instrument le qual es apelat</line><pb n="55"/><line id="pp055l01">cutellar, agut de una part e del autre no agut. E pausa le latz de </line><line id="pp055l02">aquel agut deves la carn annexa deves la codena, e le latz de lu leon </line><line id="pp055l03">dintz le os, e empelley aquel entro que pervengua a la fissura migera, </line><line id="pp055l04">e abscindeys am aquel totz les vaysels que descendo del cap als huels. </line><line id="pp055l05">Mays que sia continuada la inscizio ad aquo appar de la codena, e </line><line id="pp055l06">aprop fay aquo en la fissura migana entro al autra fissura. E pus que </line><line id="pp055l07">corr del sanc quantitat engual, exprem les locs de las pessas del sanc </line><line id="pp055l08">congilat. E aprop pausa en quascuna fissura calgua de coto vielh, e </line><line id="pp055l09">pausa sobre aquels polvils enbegutz en vi e oli e vi agre, e vegas que </line><line id="pp055l10">no endevengua apostema caut. E en le tertz dia deslia le liament e </line><line id="pp055l11">aministra gran enfusio de aygua cauda o tebeza, e aprop cura aquo </line><line id="pp055l12">am enguent bazilicon am oli rozat e autres entro que las plaguas sian </line><line id="pp055l13">sanadas. </line></p>
				<p id="p198"><line id="pp055l14">Capitol .v. De la cura de lagramas per catartz e als huels descendentz </line><line id="pp055l15">de las partidas dedintz del cap. </line></p>
				<p id="p199"><line id="pp055l16">Quan ad alcu veno catartz agutz e continuantz, e vezes les huels </line><line id="pp055l17">del malaute extenuatz petitz, e ja le reguardament de lor es debelitat, </line><line id="pp055l18">e las palpebras ulceradas e de lor cazo les pels, e en le preon del cap es </line><line id="pp055l19">dolor aguda ledent e extrenutacio consequent, lahoras sapias per </line><line id="pp055l20">aquestz accidentz que las materias e catartz no veno sino de motas </line><line id="pp055l21">venas de las partidas dedintz procedent. E la milhor curacio en </line><line id="pp055l22">aquels es aquesta: que comandes al malaute que raza lo sieu front, e </line><line id="pp055l23">aprop inscideys en aquel una fissura al mieg loc del front, un petit </line><line id="pp055l24">per la latitut (e comensa am la fissura del templar senestre entro al </line><line id="pp055l25">dextre templar; e sia inscisio entro al os; e eslongua la tua ma dels </line><line id="pp055l26">lacertz del templas lesquals son maugutz deves la mastigacio), entro </line><line id="pp055l27">que sia le os descubert. Exsicca tot le sanc am espongua o am drap</line><pb n="56"/><line id="pp056l01">secc e aprop repleys entre las doas labias de la fissura am coto vielh o </line><line id="pp056l02">am draps de li. E aprop estrenh desus am polvils enbegutz en vi e oli </line><line id="pp056l03">per so que no endevengua apostema caut. E quan deslias aquo e veses </line><line id="pp056l04">que l’apostema ja es diminuit, lahoras cove que fregua le os entro </line><line id="pp056l05">que comensa en lu nayser carn, e aprop cura aquel am regiment </line><line id="pp056l06">exsiccatiu le qual fassa neysser la carn, ayssi cum si tu prenes de </line><line id="pp056l07">farina de froment dos partidas e de colofania quatre partidas e </line><line id="pp056l08">mescla o, e de lor sia fayt emplastre e sia aministrat en aquestas </line><line id="pp056l09">plaguas a de la carn nativitat. </line></p>
				<p id="p200"><line id="pp056l10">Capitol .vi. De la cura de aquo que catz en las aurelhas. </line></p>
				<p id="p201"><line id="pp056l11">Tota causa que catz en las aurelhas es una de quatre specias, quar o </line><line id="pp056l12">es peyra mineral o causa semblant a peyra, ayssi cum ferr e veyre, o es </line><line id="pp056l13">de planta ayssi cum ceze o fava, o es causa fluxtibla ayssi cum aygua e vi </line><line id="pp056l14">agre e a lor semblantz, o alcuna bestia. E donc quan peyra catz en </line><line id="pp056l15">l’aurelha o autra causa semblant de aquelas causas que no ajustan ne </line><line id="pp056l16">creysso en l’aurelha, e pausa la aurelha al solelh, e si vezes la peyra, </line><line id="pp056l17">lahoras distilla en aquela alcuna causa de oli violat o sizami, e aprop </line><line id="pp056l18">aministra la extraccio de lu, e fay le stornudar am condizi, e oppila las </line><line id="pp056l19">nars deve le aveniment de stornutacio. E aprop pausa en le circuit de la </line><line id="pp056l20">aurelha alscunas pessas de drap o lana, e dextendas la aurelha a las </line><line id="pp056l21">partidas desus, quar motas veguadas es foro-getada am aquestas causas. </line><line id="pp056l22">E si no n’es getada, lahoras aministra extraccio de lu am le instrument </line><line id="pp056l23">apelat gesti epicicarios subtil del qual aquesta es la forma: </line></p>
				<p id="p202"><line id="pp056l24">E si es foro-getada am gesti, bo es; e sino, lahoras aministra la </line><line id="pp056l25">extraccio de lu am onci subtil de pauca duplicacio. </line></p><pb n="57"/>
				<p id="p203"><line id="pp057l01">E donc si no es foro-getada per aquo, lahoras fay una canula de aram e </line><line id="pp057l02">entromet la extremitat de la canula en le trauc de la aurelha e claus </line><line id="pp057l03">a l’enviro de la canula am cera e am oli mollificada per so que no sia </line><line id="pp057l04">ubert sino la canula. E aprop extratz am le tieu vent am fort atraccio, </line><line id="pp057l05">quar tropas veguadas . . . . cum aquo que havem recontat. Mays si no </line><line id="pp057l06">es foro-getada en aquesta manieyra, lahoras pren de halka alumbat o </line><line id="pp057l07">de vecz aparelhat am le qual son preses les ausels una patita quantitat, </line><line id="pp057l08">e pausa aquel en la extremitat de ray, e aprop envolopa sobre aquel </line><line id="pp057l09">coto decentment pausat. E aprop entromet aquel en le trauc de la </line><line id="pp057l10">aurelha am facilitat, e aprop excicca la aurelha de la humiditat. E </line><line id="pp057l11">donc si no es foro-getada am totas las causas las quals havem </line><line id="pp057l12">recontadas, lahoras tu coyta a talhar aquela denant que endevengua </line><line id="pp057l13">apostema caut o espasme. E la manieyra de talhar aquela es que tu al </line><line id="pp057l14">comensament sancnes le malaute de la vena sephasica e extratz del </line><line id="pp057l15">sanc segon la mannieyra de la vertut de lu, e aprop fay aquel cezer </line><line id="pp057l16">entre las tuas mas e converteys l’aurelha a las partidas desus, e fen </line><line id="pp057l17">am petita fissura en la razit de la aurelha deves lo greys de lu en le loc </line><line id="pp057l18">be premegut de lu. E sia la fissura de figura lunar entro que </line><line id="pp057l19">pervengua a la peyra, e, la peyra atrobada, osta aquela si podes am </line><line id="pp057l20">instrumentz apropriatz; e aprop cos la fissura en aquela hora am </line><line id="pp057l21">velocitat, e cura aquela entro que sia sanat. </line></p>
				<p id="p204"><line id="pp057l22">E si la causa cazent en la aurelha es un dels gras que creysso e so </line><line id="pp057l23">inflatz, lahoras aministra la curacio e la extraccio de lu; mays si no </line><line id="pp057l24">obezeys a tu ad eyssiment, lahoras tu pren spatum teune subtil segon </line><line id="pp057l25">aquesta forma: </line></p>
				<p id="p205"><line id="pp057l26">e aministra am aquel la abscizio de aquel gra lo qual es cazut en </line><line id="pp057l27">l’aurelha. E no fassas aquo quan cogitas que aquel ja es humectat per </line><line id="pp057l28">la vapor del aurelha, e pausa aquel en motas pessas, e prop </line><line id="pp057l29">extratz ne aquelas am les oncis o am gesti subtil, o ab inscizio ayssi </line><line id="pp057l30">co dit havem, quar es alleujada la extraccio de lu. </line></p>
				<p id="p206"><line id="pp057l31">Mays en l’aygua la qual es intrada en l’aurelha cove que·l </line><line id="pp057l32">malaute use de sternutacio am condizi al comensament, e omple la </line><line id="pp057l33">sieua aurelha am alcu coto vielh, e jagua sobre aquela aurelha en</line><pb n="58"/><line id="pp058l01">la qual es l’aygua, e si per aquo es foro-getada, bo es; e sino, lahoras </line><line id="pp058l02">pren tropas peyras teunas e leons segon la longitut del dit, e calfa </line><line id="pp058l03">aquelas en le foc un pauc, e le pacient entrometa una de aquelas en </line><line id="pp058l04">le trauc de la sua aurelha e saute sobre la un pe sieu de aquela partida </line><line id="pp058l05">e percussia am una autra peyra sobre la peyra la qual es dintz </line><line id="pp058l06">la aurelha. Donc no cesse aquo am peyra entro que tota l’aygua sia </line><line id="pp058l07">foro-getada. </line></p>
				<p id="p207"><line id="pp058l08">E ja l’aygua sira foro-getada enayssi que tu prenguas de papier o </line><line id="pp058l09">de gonc .i., e met la una extremetat de lu en l’aurelha e estendas </line><line id="pp058l10">l’autre extremitat am foc entro que sia comburit le may de lu. E prop </line><line id="pp058l11">met .i. autre gonc e fay aquo tantas veguadas entro que tota l’aygua </line><line id="pp058l12">sia foro-getada, e stratz aquel am canula ayssi co desus es dit de la </line><line id="pp058l13">peyra extrasadora. </line></p>
				<p id="p208"><line id="pp058l14">Mays en la extraccio de bestia intrant en aquela aurelha, si es a </line><line id="pp058l15">petit cos, ayssi piussa e a lu semblant, cura aquel ayssi cum havem dit </line><line id="pp058l16">en la divisio; mays si es de gran cos la qual causa apar al sen del </line><line id="pp058l17">vezement, lahoras aministra la extraccio de lu am gesti e oncis, e la </line><line id="pp058l18">causa de lu es pus leugiera de totas las autras causas que cazo en </line><line id="pp058l19">l’aurelha. </line></p>
				<p id="p209"><line id="pp058l20">Mays en la extraccio de verm engendrat en la aurelha, quan tu </line><line id="pp058l21">curas aquel am aquo que havem dit en la divisio e en le tractat de </line><line id="pp058l22">distillacios e no comfereys la tua curacio, lahoras cove que tu </line><line id="pp058l23">reguardes la aurelha al solelh. E donc si apar aqui alcuna causa dels </line><line id="pp058l24">verms, lahoras extratz aquel am gesti o am onci subtils, mays si no </line><line id="pp058l25">apar deguna causa, lahoras pren una canula dejos streyta e desus </line><line id="pp058l26">ampla de la qual aquesta es la forma de lu: </line></p>
				<p id="p210"><line id="pp058l27">E entromet la extremitat subtil en la aurelha segon la quantitat </line><line id="pp058l28">la qual suffertar puesca le malaute; e aprop sucgeys am aquela per </line><line id="pp058l29">succio fort, e fay aquo motas veguadas, entro que totz les verms sian </line><line id="pp058l30">foro-gitatz. Mays si no obezeysso a tu al ayssiment, lahoras tu opila e </line><line id="pp058l31">claus en le circuit de la canula am cera ayssi cum havem dit; lahoras </line><line id="pp058l32">aministre distillacios las quals han ja esproadas les antics en la </line><line id="pp058l33">curacio dels verms, e atrobaras aquo en le tractat de distillacios. E</line><pb n="59"/><line id="pp059l01">sia la tua efusio am la qual efundas les olis medicinas en la aurelha </line><line id="pp059l02">am aquest strument del qual aquesta es la forma de lu: </line></p>
				<p id="p211"><line id="pp059l03">E fay aquela de argent o de eram, dejos streyt, en le qual sia un petit </line><line id="pp059l04">trauc, e am pla desus. E donc sia cum empellent a que es en la </line><line id="pp059l05">conquavitat de la canula de continent aqui on sira necessari. E si </line><line id="pp059l06">vols, pren le ray e envolveys en la extremitat de lu decentment coto, </line><line id="pp059l07">e aprop gieta oli en la concavitat del auziment, o suc de alcuna </line><line id="pp059l08">herba, o aquo que vols de aquestas medicinas en la canula — e aquela </line><line id="pp059l09">es en la aurelha —, e aprop entromet le ray am coto desus e exprem am </line><line id="pp059l10">la tua ma aquel am compressio temprada de lu entro que l’oli sia </line><line id="pp059l11">expellit en la concavitat del auziment e le malaute senta le oli </line><line id="pp059l12">dedintz. E aquo que sia enfundut en la aurelha sia ja scalfat am foc </line><line id="pp059l13">un petit. E guarda te que la causa la qual distillaras en l’aurelha no sia </line><line id="pp059l14">trop frega, quar las medicinas de aurelha no suffertan aquo. </line></p>
				<p id="p212"><line id="pp059l15">Capitol .vii. De curacio de opilacio de aurelhas. </line></p>
				<p id="p213"><line id="pp059l16">Alcunas veguadas alcus enfantz yeysso dels ventres de lors </line><line id="pp059l17">mayres no-perforatz, e aquo ja accideys en alcus homes, opilacio en le </line><line id="pp059l18">meat de la aurelha per plagua o per carn nada en aquela; e aquesta </line><line id="pp059l19">opilacio alcunas veguadas es fayta en le preon del trau de la aurelha </line><line id="pp059l20">la qual no consiec le vezement, e alcunas veguadas es en las </line><line id="pp059l21">partidas defora. </line></p>
				<p id="p214"><line id="pp059l22">E aquela que accideys en le preon de lu, la qual no comprehen le </line><line id="pp059l23">vezement, es en las majors disposicios de dificil sanacio. E en aquela en </line><line id="pp059l24">qual consegueys le vezement, cove que tu pauses la aurelha del malaute </line><line id="pp059l25">al solelh e reguarda en aquela. E donc si vezes oppulacio apparent, </line><line id="pp059l26">obre aquela am espatum subtil del qual aquesta es la forma de lu: </line></p><pb n="60"/>
				<p id="p215"><line id="pp060l01">Si’ la extremitat de lu en la qual sia petita la latitut, del qual la una </line><line id="pp060l02">partida sia aguda e l’autra no; e le spatum sia de dos latz leon per so </line><line id="pp060l03">que no fassa lizio al aurelha. E donc si la opilacio es per carn </line><line id="pp060l04">nascuda en la aurelha o en le meat de lu, lahoras te aquela am oncis </line><line id="pp060l05">subtils e incidiys aquela vehement facilitat entro que sia ostada tota la </line><line id="pp060l06">carn. </line></p>
				<p id="p216"><line id="pp060l07">E si opilacio es en le preon de la aurelha, lahoras pren ray subtil </line><line id="pp060l08">leon e escalfa aquel am foc un pauc, e aprop met aquel en le meat de </line><line id="pp060l09">l’aurelha. E donc si as scentit oppulacio am aquo que le malaute </line><line id="pp060l10">atroba am facilitat, per gravetat de ausir, esforsa la oppressio de lu </line><line id="pp060l11">am facilitat; e guarda te que no plagues les nervis del aurelha. E </line><line id="pp060l12">aprop pausa en l’aurelha drap de li segon la quantitat del ample del </line><line id="pp060l13">trauc lo qual tu as envolvutz en l’enguent egipciac; e fay aquo per </line><line id="pp060l14">alcus jorns entro que sias segur de la consolidacio de la plagua; o que </line><line id="pp060l15">prenguas qualgua e enfon aquela en ayguaros e pulveriza sobre lu </line><line id="pp060l16">segi trissat e usa de lu; e si vezes la aurelha ja esser apostemada, </line><line id="pp060l17">lahoras cove que tu estraguas la qualgua e permutes aquela am autra </line><line id="pp060l18">qualgua la qual tu envoloparas en cerot que sia fayt am oli rozat, </line><line id="pp060l19">entro que sia le apostema caut cedat; e aprop cura aquel entro que sia </line><line id="pp060l20">sanat. Mays si accideys flux de sanc, lahoras submergeys esponga o </line><line id="pp060l21">drap en aygua frega e pausa sobre la aurelha, e usa del autra curacio </line><line id="pp060l22">la qual restrengeys le flux del sanc, la qual es dita en le tractat de </line><line id="pp060l23">distillacio. </line></p>
				<p id="p217"><line id="pp060l24">Capitol .viii. De cura de athezil le qual endeveno a las palpebras. </line></p>
				<p id="p218"><line id="pp060l25">Athezil les quals endeveno a las paupebras dels huels alcuna </line><line id="pp060l26">veguada so humitz, alscunas veguadas son secs. Donc cove que tu </line><line id="pp060l27">tenguas aquels am tenhalhas o am onci, e inscindas aquels am </line><line id="pp060l28">espatum de las suas razitz, e aprop pausa sobre les locs segi trissat. </line><line id="pp060l29">Mays si dolor am flux de sanc veno, lahoras tu cauteriza aquels am </line><line id="pp060l30">cauteri lanticular subtil. E la milhor cauterizacio es aprop las </line><line id="pp060l31">inscizios e tropas veguadas retornam quan reman alcuna causa de sas </line><line id="pp060l32">razitz; e quan so cauterizadas am foc, aquelas razitz son comburidas </line><line id="pp060l33">e no retornan. </line></p><pb n="61"/>
				<p id="p219"><line id="pp061l01">Capitol .ix. Cura de grandeyssa que veno a las palpebras dels </line><line id="pp061l02">huels. </line></p>
				<p id="p220"><line id="pp061l03">Motas veguadas endeve en las palpebras dels huels alcuna causa </line><line id="pp061l04">la qual es asemblada a grandissa en sa fortalicia e duricia, e per so </line><line id="pp061l05">grandissia es apelada. E es agreguacio de humiditat grossa en la </line><line id="pp061l06">palpebra dejos e desus. Donc la opperacio en lor es que consideras </line><line id="pp061l07">lahoras si la grandissia es procedent en lu en aquo que apar de la </line><line id="pp061l08">palpebra e es mauguda a tota partida; e la causa de lu es leugiera. </line><line id="pp061l09">Donc fen sobre aquela am fissura per la latitut, e aprop escorga </line><line id="pp061l10">aquela de tota partida am facilitat entro que evasesca, e aprop suspen </line><line id="pp061l11">aquela am onci e abscindeys aquela. </line></p>
				<p id="p221"><line id="pp061l12">Mays si a tu no es apparelhada la incizio de lu si no pus que </line><line id="pp061l13">penetras la palpebra am inscizio pauc a pauc, lahoras aquo no notz en </line><line id="pp061l14">deguna causa. E si la figura es gran, lahoras tu l’ajusta am sutura; e </line><line id="pp061l15">cura aquela entro que sia sanada. E si es pauca, a tu no sobrevindra </line><line id="pp061l16">mal per aquela quar l’anguent de lu restaura aquela e encarna.  E si la </line><line id="pp061l17">grandissia es declinant a las partidas dedintz de la palpebra deves la </line><line id="pp061l18">superficia dedintz, lahoras evesa la palpebra e suspen la grandissia </line><line id="pp061l19">am onci, otra que tu indigescas de incizio, e prem aquela de tota </line><line id="pp061l20">part, e si la palpebra per inscizio es alonguada, aquo no notz en </line><line id="pp061l21">deguna causa. E aprop la incizio, lava le huel am aygua salada; e cura </line><line id="pp061l22">le loc am aquo que encarna entro que sia sanat. </line></p>
				<p id="p222"><line id="pp061l23">Capitol .x. De la cura axcirnah en la palpebra desus del huel. </line></p>
				<p id="p223"><line id="pp061l24">Axcirnath es grays le qual es engendrat en las tunicas de la </line><line id="pp061l25">palpebra desus, e majorment endeve als enfantz, agrava les huels de </line><line id="pp061l26">aquels et accideyso a lor catartz le mayti; e no podon reguardar la </line><line id="pp061l27">claror del solelh per aquo quar lagremas se coytan ad aquels. E per </line><line id="pp061l28">so tu vezes aquels jaser sobre les lors caras tot temps, e sobre les lors </line><line id="pp061l29">caras dormen; e so a las palpebras de lor dejos les sobrecils humidas, </line><line id="pp061l30">las quals ja ha cuberta imflacio, e iminencia de accernac apparent es </line><line id="pp061l31">en l’uelh; e que quant tu premes le loc am les tieus ditz, tu centes </line><line id="pp061l32">accernac entro aquels. E alcuna manieyra de opperacio es en aquel </line><line id="pp061l33">que le malaute pausa le sieu cap en le tieu se, e aprop pausa drap de li</line><pb n="62"/><line id="pp062l01">e de lu fay calgua, e fay de lu cercle segon la quantitat la qual contena </line><line id="pp062l02">arthernach de tota partida, e aprop pausa aquel sobre aquela e prem </line><line id="pp062l03">am les tieus ditz de tota per que sia agreguat arcernac en le mieg del </line><line id="pp062l04">cercle, e aprop fen en le mieg de aquela humiditat am spatum </line><line id="pp062l05">inscident am fissura per la latitut, e la fissura no sia major que la </line><line id="pp062l06">fissura que es fayta en flaubotomia. Mays en le preon cove que tu </line><line id="pp062l07">fendas la codena tota entro que pervenguas ad arcernach, quar en las </line><line id="pp062l08">mays desposicios proceseys arcernach per fissura segon la forma de </line><line id="pp062l09">grayseza blanca. Donc extratz aquela am draps los quals tu as </line><line id="pp062l10">envolopatz entre les tieus ditz a las partidas deforo e revolv entre la </line><line id="pp062l11">ma dextra e sinistre entro que sia dispargut. E guarda te que no </line><line id="pp062l12">ajustes en la fissura per so que am le spatum no pervenguas al huel e </line><line id="pp062l13">ladescas aquel. Mays si no apar a tu arternach en le comensament de </line><line id="pp062l14">la fissura, mays que tu ajustes en la fissura un petit am fecilitat entro </line><line id="pp062l15">que procesisca arternach; e aprop extratz aquela ayssi quo havem dit; </line><line id="pp062l16">e aprop submargeys draps de li en aygua e vi agre e pausa les sobre le </line><line id="pp062l17">loc e estrenh aquels am polvils. E so alcus que trissan sal e pausan </line><line id="pp062l18">aquel en la conquavitat de la fissura per so que aquo que es remas de </line><line id="pp062l19">aquela humiditat. E aprop cura aquel entro que sia sanat. Mays si </line><line id="pp062l20">accideys en le loc apostema caut, lahoras cura aquel am emplastres </line><line id="pp062l21">cedatils entro que sia sanat. </line></p>
				<p id="p224"><line id="pp062l22">Capitol .xi. De manieyras de tactimi del huel. </line></p>
				<p id="p225"><line id="pp062l23">Quan en las palpebras dels huels so natz pels ajustatz dejos les </line><line id="pp062l24">pels naturals e so antiquatz, lahoras aquels noso al huel e fan </line><line id="pp062l25">endevenir manieras de malautias ayssi cum lacrimas assiduas e </line><line id="pp062l26">mollificacio de palpebras e tela entro que aquo sia causa de </line><line id="pp062l27">destruccio del huel que s’apela tactinir del huel, e cura se en quatre </line><line id="pp062l28">manieyras: o per cauteri am foc; o am medicina acuta segon que </line><line id="pp062l29">denant es dit en le capitol de cauteri; o es fayt atactini per inscizio e </line><line id="pp062l30">sutura; o per cannas segon que yeu diyre. </line></p>
				<p id="p226"><line id="pp062l31">E donc cove que tu pauses le cap del malaute en le tieu se; aprop </line><line id="pp062l32">converteys la palpebra del uelh am la tua ma sinistra, e si es </line><line id="pp062l33">convertida, bo es; e sino, entromet agulha en aquela en la qual sia</line><pb n="63"/><line id="pp063l01">fiel de la partida pus dejos de la palpebra, e fay penetrar la agulha am </line><line id="pp063l02">fiel desus, e aquo sia — prop del marge de la palpebra en le qual naysso </line><line id="pp063l03">les pels — prop dels pels, e tira le fiel a las partidas desus am la </line><line id="pp063l04">palpebra, e converteys aquela am le ray. E aprop fen en la partida </line><line id="pp063l05">dedintz de la palpebra dejos les pels ajustatz am spatum inscidentz </line><line id="pp063l06">del lacrimal major entro al lacrimal mendre; e aprop extratz le fiel e </line><line id="pp063l07">pausa dejos la palpebra polvilhs petitz de coto o de drap, e aprop </line><line id="pp063l08">senha sobre la palpebra am tenta, e sia ayssi cum figura de fuelha de </line><line id="pp063l09">mirt. Mays empero cove que sia la figura segon la quantitat de </line><line id="pp063l10">helevacio de la palpebra, quar aquo ja es diversificat en les homes, </line><line id="pp063l11">quar de aquels es le quals indigeys que sia inscidit de la palpebra gran </line><line id="pp063l12">quantitat segon la quantitat per la qual la palpebra es mollificada. E </line><line id="pp063l13">aprop fen am le spatum sobre las doas linhas las quals has senhadas, e </line><line id="pp063l14">comensa del lacrimal major entro al lacrimal menor. E si’ la tua </line><line id="pp063l15">fissura prop dels pels naturals ayssi cum es la grossetut del rey. E </line><line id="pp063l16">aprop met le onci en un dels dos angles de la codena, e aprop </line><line id="pp063l17">excoria aquela tota, e aprop ajusta am la scitura las doas labias </line><line id="pp063l18">am gula o fiel de lana subtil, e abstergeys le sanc, e fay adherir aquo </line><line id="pp063l19">que superflueys dels fiels sobre dos sobrecils am alcunas causas </line><line id="pp063l20">enviscans, si voles far aquo, e sino, non cures. E aprop leyssa la </line><line id="pp063l21">sutura dels fiels entro a tres dias o quatre, e aprop cura aquo. E si </line><line id="pp063l22">vols, layssa la plagua ses sutura, e cura aquela am aquo que exsicca e </line><line id="pp063l23">constrenh, quar la palpebra es alevada deves la sigillacio de la plagua </line><line id="pp063l24">e la agreguacio de lu; mays sutura es milor E donc aysso diysso les </line><line id="pp063l25">antics de taxanir. Mays empero en lu sia sollicitut sobre le malaute, </line><line id="pp063l26">e es de bona operacio, e no es en lu temor. E es autra manieyra en </line><line id="pp063l27">taxmir, e es que senhes sobre la palpebra figura ayssi cum fuelha de </line><line id="pp063l28">mirt, e aprop eleva la palpebra am tres uncis segreguatz e </line><line id="pp063l29">congreguatz segon aquesta forma: </line></p>
				<p id="p227"><line id="pp063l30">. . . . Mays si no es possible aquo, tener les uncis, e aquo no es </line><line id="pp063l31">engualhat, lahoras pren una agula en la qual haia fil e met aquela en le </line><line id="pp063l32">mieg de la figura, e entromet le autre fiel prop le lacrimal major, e·l</line><pb n="64"/><line id="pp064l01">fiel segon prop le lacrimal mendre, e ajusta entre les tieus ditz les </line><line id="pp064l02">fiels am equalitat, e aprop am aquels eleva la tua ma am elevacio </line><line id="pp064l03">engual, eleva tota la codena sobre la qual es senhat ayssi cum havem </line><line id="pp064l04">recomtat. E aprop ajusta las doas labias de la plagua am sutura, e </line><line id="pp064l05">cura aquel entro que sia sanat. </line></p>
				<p id="p228"><line id="pp064l06">Mays si accideys apostema deves la tua inscizio o la tua fissura, </line><line id="pp064l07">seda aquel apostema am cerot e a lu semblantz, e am enguentz. </line></p>
				<p id="p229"><line id="pp064l08">E alcunas veguadas endeve a la palpebra que·ls sieus pels sian </line><line id="pp064l09">convertitz, adonc cove que tu uses en aquela de aquo que havem dit </line><line id="pp064l10">de inscizio; mays sutura en quascus es mays artificial. </line></p>
				<p id="p230"><line id="pp064l11">Ataxinir am cannas es segon aquesta forma: </line></p>
				<p id="p231"><line id="pp064l12">e es que tu convertas la palpebra e scindas la figura qu’es dedintz </line><line id="pp064l13">segon que he recontat; e aprop per art fay doas cannas o doas astelas </line><line id="pp064l14">subtils de las quals longitut sia segon la longitut de la palpebra e la </line><line id="pp064l15">latitut de lor sia mendra de la latitut del spatum. E tu ja has inscidit </line><line id="pp064l16">en las extremitatz de quascunas partidas, la on tenes les fils. Aprop </line><line id="pp064l17">agregua quascuna am subtilitat subre aquo que superflueys de la </line><line id="pp064l18">palpebra del huel, e constres las cannas de quascunas partidas am </line><line id="pp064l19">fort strictura, e layssa aquela per alcus jorns, quar la codena per la </line><line id="pp064l20">strictura morira e sira denegada e se poyrira entro que per si </line><line id="pp064l21">meteyssa cayra. Mays si es tardat, lahoras trenca la am las toroyras, </line><line id="pp064l22">e aprop cura la plagua entro que sia sanat. Donc cum es solidada, la </line><line id="pp064l23">palpebra es elevada e les pels no pungo. E aquesta es la forma de </line><line id="pp064l24">doas cannas las quals faras segon aquesta forma: </line></p>
				<p id="p232"><line id="pp064l25">e haia la quantitat de la longitut e de la latitut ni mays ni mens.</line></p><pb n="65"/>
				<p id="p233"><line id="pp065l01">Capitol .xii. De elevacio de pels pungentz en le huel am agula quan </line><line id="pp065l02">le pel es dur. </line></p>
				<p id="p234"><line id="pp065l03">Quan son pels no-naturals, durs e aspres e pungentz les huels, </line><line id="pp065l04">lahoras la operacio en lu es que tu prenguas agula subtil e pauses en </line><line id="pp065l05">aquela fiel de ceda subtil e leon, e aprop que tu ajustes las </line><line id="pp065l06">extremitatz de lu e nozes quascu en manieyra mot subtil. E sia la </line><line id="pp065l07">longitut dels fiels de quantitat de una palma. E aprop tu compon2 </line><line id="pp065l08">. . . . autre fiel subtil dejos lu en breu, e nuza las extremitatz de aquel </line><line id="pp065l09">si tu·t vols. E aprop pause le malaute le sieu cap en le tieu se, e sia </line><line id="pp065l10">prop del solelh per que la tua obra sia declarada, quar es operacio </line><line id="pp065l11">subtil e menuda. E aprop intromet la agulha . . . . en la razit del pel </line><line id="pp065l12">ajustat la qual ha necessitat de engen, e fay aquela penetrar en la </line><line id="pp065l13">palpebra festinantment entro que extraguas aquela desus le pel </line><line id="pp065l14">natural. E aprop tire le pel entro desus e intromet aquel en alixati, e </line><line id="pp065l15">sian les pels un o dos o tres e no mays. E aprop tira la tua ma am </line><line id="pp065l16">aquel entro que·l pel sia fora-gitat am alixolati en la palpebra am le </line><line id="pp065l17">pel natural. Mays si es atirat alixalati e non es gitat le pel, atiraras </line><line id="pp065l18">alixati a las partidas dejos am le fiel le qual tu has compost am </line><line id="pp065l19">aquela, entro qu’en sia gitat alixalati del trau sobira. E vegas aquela </line><line id="pp065l20">am la visio del huel, quar lahoras tu gitaras alixati e lo fiel, e grotan </line><line id="pp065l21">quascu e clautz le huel, e laysse le claus per dos dias o tres, entro </line><line id="pp065l22">que·l pel adheresca al sieu loc e nasque sobre aquel bona carn. E si es </line><line id="pp065l23">mays breu le pel, lahoras tu ajusta un pel lonc dels pels naturals, e es </line><line id="pp065l24">elevat am aquel, o que·l leysses entro que sia alonguat aprop alcu </line><line id="pp065l25">spazi, e lehoras tu eleva aquel. </line></p>
				<p id="p235"><line id="pp065l26">Capitol .xiii. De la cura de ehacratir la qual ve en la palpebra desus. </line></p>
				<p id="p236"><line id="pp065l27">Quan ve en le huel ehacratir, e es contraccio de la palpebra quan </line><line id="pp065l28">es contrayta en sus, o a dextra o a sinistra partida, per mala </line><line id="pp065l29">consolidacio de plagua o de seccio o de cauteri, e es apelada </line><line id="pp065l30">leporina, e aquesta ahercrati o es natural o accidental, e es fayta </line><line id="pp065l31">per consolidacio de plagua o de seccios o de cauteri, o per semblantz</line><pb n="66"/><line id="pp066l01">a lor malcuratz. May la manieyra de la operacio en lu es que tu </line><line id="pp066l02">fendas aquela consolidacio e que separes las labias de lu, e pauses en </line><line id="pp066l03">lu en aquo que es entre aquelas una meca de drap de li, e ligues </line><line id="pp066l04">aquelas entro que sian sanadas. E no cove que tu uses de curacio de lu </line><line id="pp066l05">de las causas las quals exsiccan, constrenho; quar si tu fas aquo </line><line id="pp066l06">retorna alixacratir pus mal que nulh temps no foc habantz. Usa en </line><line id="pp066l07">aquela de causas que mollifico ayssi cum es fenugrec, e embroca am </line><line id="pp066l08">la aygua en la qual son coytz altea e semensa de li, o enguent </line><line id="pp066l09">dyaquilon, le qual sia liquefayt am alcu dels olis, e submergeys en </line><line id="pp066l10">aquel la meca, e cura am aquel. E lo tesaur de la tua curacio es que </line><line id="pp066l11">tu perforsses am tot engen que no sia consolidat segon la forma que </line><line id="pp066l12">foc al comensament. E aquesta operacio la qual havem dita, no es </line><line id="pp066l13">sino alcuna rectificacio de ehalixacrati que no retorna la forma del </line><line id="pp066l14">loc segon que foc denant. </line></p>
				<p id="p237"><line id="pp066l15">Capitol .xiiii. De la cura de ehacrati le qual es fayt en la palpebra </line><line id="pp066l16">dejos. </line></p>
				<p id="p238"><line id="pp066l17">Aquesta alxacrati la qual es fayta en la palpebra dejos, la qual </line><line id="pp066l18">es nompnada vertadierament alxacrati; e es de lu alcuna natural, </line><line id="pp066l19">autra accidental. Mays accidental es fayta per plagua o per scissura o </line><line id="pp066l20">per cauteri o per autres semblantz. E la via de la operacio de lu es que </line><line id="pp066l21">tu prenguas una agula en la qual haga fil doble, e fiques aquela en la </line><line id="pp066l22">carn, e que la fassas passar del lacrimal de senestre entro al lacrimal </line><line id="pp066l23">dextre, entro que·l fil pervengua en las doas extremitatz de la carn. </line><line id="pp066l24">E aprop exten la carn a las partidas desus am la agula e cus aquela am </line><line id="pp066l25">la agula, e inscideys am spatum ample. E donc si retorne la figura de </line><line id="pp066l26">la palpebre segon que cove, bo es; e sino, pren le ray e pausa aquel en </line><line id="pp066l27">la figura fenduda, e am aquel converteys la palpebra, e fen las doas </line><line id="pp066l28">fissuras en le latz de la palpebra dejos. E sian las extremitatz de las </line><line id="pp066l29">doas fissuras de dos angles de la inscizio, la qual has fayta entro que </line><line id="pp066l30">concurren, e sia de lor fayt angle entro que quan se congreguan sia </line><line id="pp066l31">fayta figura de lor. E aquesta figura es letra greca: la landa. E aprop </line><line id="pp066l32">osta la carn aquela per la quantitat que es le latz de lu agut dejos de </line><line id="pp066l33">lu, aquo que siec la palpebra. E aprop ajusta las partz seperadas e cos </line><line id="pp066l34">aquelas am le fil de lana; e aprop cura aquelas am aquo que havem dit </line><line id="pp066l35">de las medicinas mollificativas e de las calguas entro que sia sanat. </line></p><pb n="67"/>
				<p id="p239"><line id="pp067l01">E si alxacrati endeve per fissura o sutura o cauteri, </line><line id="pp067l02">lahoras cove que tu fendas am fissura plana sobre les </line><line id="pp067l03">pels de la palpebra segon que es precedit. E aprop </line><line id="pp067l04">separa am la calgua entre doas labias segon que </line><line id="pp067l05">havem dit. En la suma del sermo de la cura de </line><line id="pp067l06">alxacrati quan es desus o dejos, que corra en lu </line><line id="pp067l07">operacio, segon que es preparat de la forma de alxacrati, e aquela es </line><line id="pp067l08">en forma de motas diversitatz. E le artifexs savi totz temps prepara </line><line id="pp067l09">engen en quascuna manieyra la qual es possibla a lu entro que fassa </line><line id="pp067l10">retornar la figura a la forma natural, o prop de aquela, e aquel </line><line id="pp067l11">malaute segon que a lu conveneys de la operacio e dels strumentz en </line><line id="pp067l12">las majors disposicios. </line></p>
				<p id="p240"><line id="pp067l13">Capitol .xv. De la adherencia de la palpebra am la conjunctiva o am </line><line id="pp067l14">la cornea. </line></p>
				<p id="p241"><line id="pp067l15">Quan accideys aquesta consolidacio a motz homes enayssi que </line><line id="pp067l16">sia solidada la palpebra pus desus am le album del huel, e sia </line><line id="pp067l17">prohibida de la facilitat del movement e de las suas obras naturals, </line><line id="pp067l18">donc cove que tu entrometas la extramitat del ray dejos la palpebra, </line><line id="pp067l19">e eleva en sus aquela, o exten aquela am le unci. E aprop tu </line><line id="pp067l20">inscideys la adherencia am spatum subtil, le qual no sia am acuitat </line><line id="pp067l21">de las inscisios, habantz obtus un petit per so que·l malaute no sia </line><line id="pp067l22">inquietat deves la operacio, e remau le spatum que no ledesca le huel </line><line id="pp067l23">am la sua acuitat. E sia la tua inscizio quays excorjan aquela </line><line id="pp067l24">adherencia am facilitat entro que sia retornada la palpebra segon la </line><line id="pp067l25">sua forma natural e que sia sanada tota la adherencia. E aprop tu met </line><line id="pp067l26">en le huel aygua salada am la qual tu laves; o distilla en lu . . . . de </line><line id="pp067l27">zunia dissolvut en l’aygua. E aprop separa entre la palpebra e l’huel </line><line id="pp067l28">am calgua de li, e pausa sobre le huel lana infuza en album de huou, e </line><line id="pp067l29">aprop le tertz jorn usa de causas consolidativas entro que sia sanat. </line></p><pb n="68"/>
				<p id="p242"><line id="pp068l01">Capitol .xvi. De inscizio de ungla e de eminencia de carn dels </line><line id="pp068l02">lacrimals. </line></p>
				<p id="p243"><line id="pp068l03">Sapias que ungla es segon dos manieyras, quar o es nervosa, e es </line><line id="pp068l04">semblant a ciphac dur subtil; o es no-nervosa, semblant a humiditat </line><line id="pp068l05">blanca congilada, la qual quan ferr la toca, o es forsat aquela </line><line id="pp068l06">prendre am onci, es abscindida e le onci no es ficat en lu. E amdos las </line><line id="pp068l07">specias no comensan sino del lacrimal major entro que va petit a </line><line id="pp068l08">petit que cobre la vista e prohibeys le lum e·l movement de huel. </line></p>
				<p id="p244"><line id="pp068l09">Mays la manieyra del obrar en la inscizio de lu es que·l malaute </line><line id="pp068l10">pause le sieu cap en le tieu se, e aprop obre les huels de lu, e eleva la </line><line id="pp068l11">palpebra am la tua ma, e aprop colligeys la ungla am onci de pauca </line><line id="pp068l12">duplicacio e exten aquela a las partidas desus. E aprop pren una agula </line><line id="pp068l13">e entromet en aquela un pel de cavalh o de buou o de vaqua, o de </line><line id="pp068l14">semblantz, o de fiel fort, o duplica la extremitat de la agulha petit a </line><line id="pp068l15">petit e fica aquela en le mieg de la ungla, e penetra aquela am la </line><line id="pp068l16">agulha, e lia am fiel la ungla; e exten aquela a las partidas desus, e </line><line id="pp068l17">excorja am le pel le latz de la ungla lo qual siec la pupilla. E ayssi tu </line><line id="pp068l18">sieguas aquela am le pel entro al derier de lu. E aprop tu inscideys le </line><line id="pp068l19">romanent en la razitz del lacrimal am spatum subtil o am petitas </line><line id="pp068l20">forfexs, e leysa la carn del lacrimal natural per so que per inscizio de </line><line id="pp068l21">aquela no endevengua fluxs de lagremas continuabla. E alscunas vetz </line><line id="pp068l22">la ungla am le sol onci estenduda o am fiel, ayssi co havem dit, e </line><line id="pp068l23">aprop sia excurjat am spatum leon del qual aquesta es la forma de lu: </line></p>
				<p id="p245"><line id="pp068l24">E guarda te que am le spatum no toques la tunica cornea e que </line><line id="pp068l25">avengua en lu ruptura, e que la pupilla sia perforada. Aprop la inscizio </line><line id="pp068l26">geta en le huel un pauc de sal trissa o di cief fayt de siniar, e leyssa </line><line id="pp068l27">aquel entro al autre dia; e aprop cura aquel am aquo que cove </line><line id="pp068l28">entro que sia sanat. </line></p>
				<p id="p246"><line id="pp068l29">E si la ungla no es nervoza e no podes metre la agulha, ni es </line><line id="pp068l30">ficada en aquela le onci, lahoras motas veguadas aquesta specia de </line><line id="pp068l31">ungla es curada am medicinas, e es sanada ayssi cum yeu e recomtat</line><pb n="69"/><line id="pp069l01">en la divisio. E si tu vols inscindir aquela, lahoras tu obre le huel del </line><line id="pp069l02">malaute e pren spatum subtil leon de freul acuitat segon aquesta </line><line id="pp069l03">forma: </line></p>
				<p id="p247"><line id="pp069l04">. . . . am subtilitat. E si vezes que aquela es rarificada e es confugida </line><line id="pp069l05">e empren en aquela razit, lahoras distilla de la tua ora en le huel de </line><line id="pp069l06">cief fayt de siniar o am cief rog o am sal trissat, e opila le huel entro </line><line id="pp069l07">a l’autre dia. E aprop itera sobre aquela la operacio entro que sia </line><line id="pp069l08">remaugut tot aquo que es de lu, sino que·l contrari apostema caut sia </line><line id="pp069l09">en le huel, quar lahoras tu leyssa aquela, e cura al comensament la </line><line id="pp069l10">apostema entro que sia sanat. E aprop itera la tua operacio sobre </line><line id="pp069l11">aquela am razo entro que sia sanat. </line></p>
				<p id="p248"><line id="pp069l12">La emenencia de la carn lacrimal, si notz en le huel per gran </line><line id="pp069l13">nocument, sia suspendut am onci; e inscideys aquela de aquela una </line><line id="pp069l14">partida, e no ultimes la inscizio per so que no inscidesqua fluxs de </line><line id="pp069l15">lagremas. E aprop distilla en le lacrimal cief rog e fayt de siniar entro </line><line id="pp069l16">que sia sanat. </line></p>
				<p id="p249"><line id="pp069l17">Capitol .xvii. De inscizio de alguazardenic e de aquo que es nascut </line><line id="pp069l18">de carn ajustada en le huel. </line></p>
				<p id="p250"><line id="pp069l19">Alcunas veguadas en les huels de alcus es nascuda carn roga, e es </line><line id="pp069l20">sobre-pausada entro que cobre la pupilla, o apropinqua o estrenh </line><line id="pp069l21">sobre las palpebras e fort leu comprem las palpebras a las partidas </line><line id="pp069l22">deforo e es assemblada a roza de balaustra. </line></p>
				<p id="p251"><line id="pp069l23">Mays la operacio en lu es que·l malaute pausa le sieu cap en le </line><line id="pp069l24">tieu se; e aprop obre les huels de aquel e colligeys tota aquela carn am </line><line id="pp069l25">oncis convenientz ad aquo, e te aquo am una forcep o am cesti; e </line><line id="pp069l26">aprop inscindiys la carn el comensament entro que tot sia finit am le </line><line id="pp069l27">encisori, e guarda te del huel que no ledescas aquel deves la tua </line><line id="pp069l28">operacio. E sia la tua inscizio am la qual inscides aquelas o am </line><line id="pp069l29">espatum le qual nos havem recomtat en la inscizio de la ungla, o am</line><pb n="70"/><line id="pp070l01">petitas forfexs am las quals es colligit ascebel segon que vindra la </line><line id="pp070l02">forma de lu aprop aquest capitol. </line></p>
				<p id="p252"><line id="pp070l03">Donc cum es complida la tua inscizio e es remauguda tota aquela </line><line id="pp070l04">carn, lahoras omple le huel de sal trissa, o destilla en lu polvera roga e </line><line id="pp070l05">semblantz a lu de las medicinas corrossivas, e pausa sobre le huel </line><line id="pp070l06">deforo coto am album de huou entro que sia asegurat de apostema </line><line id="pp070l07">caut. E si roman alcuna causa de alguardenici e es senhoragat sanc </line><line id="pp070l08">caut, e temes apostema caut, lahoras leyssa le huel e cura aquela </line><line id="pp070l09">apostema am aquo que ceda aquela apostema, e aprop itera sobre </line><line id="pp070l10">aquel am operacio entro que sia sanat, e semblantment fay en la carn </line><line id="pp070l11">ajustada la qual accideys en le huel de aquesta especia. Mays empero </line><line id="pp070l12">tu cove que alienes tota curacio del huel freul per via natural o per </line><line id="pp070l13">via accidental, obran am ferr, e no metas la tua ma en alcuna de </line><line id="pp070l14">aquestas operacios entro que veges que aquel membre sia suffertant </line><line id="pp070l15">aquela operacio. </line></p>
				<p id="p253"><line id="pp070l16">Capitol .xviii. De colleccio de sabel en le huel. </line></p>
				<p id="p254"><line id="pp070l17">Sabel so venas rogas las quals son testudas sobre le huel e </line><line id="pp070l18">prohibeysso al vesement la sua operacio, e develican le huel am </line><line id="pp070l19">longitut de dias. Donc necessari es al comensament que tu consideres </line><line id="pp070l20">si le huel en le qual es sabel es fort e en lu no es autra malautia que </line><line id="pp070l21">sabel, lahoras tu colligeys aquel sabel. E es que tu comandes al </line><line id="pp070l22">malaute que pause le sieu cap en le tieu se, e aprop suspen aquelas </line><line id="pp070l23">venas am un onci o am dos segon la tua prudencia; e sia aquel onci de </line><line id="pp070l24">subtil duplicacio segon aquesta forma: </line></p>
				<p id="p255"><line id="pp070l25">o so dos oncis gradantment en un cos segon aquesta forma: </line></p><pb n="71"/>
				<p id="p256"><line id="pp071l01">E aprop sian colligidas aquelas venas am forses subtils, am </line><line id="pp071l02">subtilitat, e abstergeys le sanc hora aprop hora, entro que vegas </line><line id="pp071l03">aquelas venas esser remaugudas del huel e sian revolgudas. E </line><line id="pp071l04">guarda te que tu no ledes le huel am las extremitatz del spatum; e si’ </line><line id="pp071l05">la tua operacio en le miegjorn denant le solelh, e sias mot ferm en la </line><line id="pp071l06">tua operacio que no inscidas sino aquelas venas. E quan tu auras </line><line id="pp071l07">complitz, lahoras tu distilla en le huel cief vert o rog per que am sa </line><line id="pp071l08">acuitat corrodesca aquo que es remaugut del sabel. Mays si aquo no es </line><line id="pp071l09">a tu possible colligeys tot en aquela hora, e lahoras tu emplastra tot </line><line id="pp071l10">am aquo que cede la dolor de lu, e leyssa lu per alcus dias entro que </line><line id="pp071l11">sia sedada la dolor de lu e que sia asegurat de apostema caut. E aprop </line><line id="pp071l12">itera sobre lu segon que la mateyssa manieyra entro que sia sanat. E </line><line id="pp071l13">aquesta es la forma de las forfexs: </line></p>
				<p id="p257"><line id="pp071l14">Capitol .xix. De reduccio de arizati al nas. </line></p>
				<p id="p258"><line id="pp071l15">. . . . Quan tu curas arisati am cauteri o am medicina aguda </line><line id="pp071l16">comburent segon que es precedida la narracio de lu e no es sanat, </line><line id="pp071l17">lahoras no es engen en lu sino que fendas sobre le apostema deves la </line><line id="pp071l18">maturitat de lu, e que extraguas tota la humiditat la qual es en lu e·l </line><line id="pp071l19">poyre entro que sia descubert le os. E donc cum es descubert le os e </line><line id="pp071l20">vezes en lu corrupcio o negror, lahoras tu ratz lu am un sturment </line><line id="pp071l21">del qual aquesta es la forma: </line></p>
				<p id="p259"><line id="pp071l22">E es nompnat de aspre cap, e sia feyt de fer indi, e sia le cap </line><line id="pp071l23">redon ayssi cum asir le qual sia fayt punctat per punctacio de lima o</line><pb n="72"/><line id="pp072l01">aliskalfati per punctacio subtil (ayssi cum es en la forma seguent). E </line><line id="pp072l02">pausa aquel sobre le loc corrumput del os, e aprop revolveys aquel </line><line id="pp072l03">entre les tieus ditz, e prem la tua ma petit a petit entro que sapias </line><line id="pp072l04">que aquela corropcio es rasa. E aquo sia fayt alcunas veguadas, e </line><line id="pp072l05">aprop restaura le loc am causas exsiccativas e stipticas. Donc si·l </line><line id="pp072l06">loc es consolidat e es en lu nascuda bona carn e es abscindit le cors de </line><line id="pp072l07">la sania e roman per .xl. dias, e no es renovat e no es apostemat e no </line><line id="pp072l08">accideys en lu accident, lahoras tu sapias que es sanat. </line></p>
				<p id="p260"><line id="pp072l09">E sino, lahoras no es en lu engen sino reduzir la fissura a la forma </line><line id="pp072l10">del nas, e segon aquesta manieyra: e es que tu descuebras de segon os </line><line id="pp072l11">am ferr o am medicina acuta, e cum sira descubert le os, lahoras tu </line><line id="pp072l12">pren tribo segon aquesta forma: </line></p>
				<p id="p261"><line id="pp072l13">Sia la extramitat de lu ferr triangulada, e·l fust de lu sia prim </line><line id="pp072l14">extenuat entro a la extremitat ayssi cum vezes assi. E aprop pausa </line><line id="pp072l15">aquel sobre le os, e sia aquel prop del lacrimal; e alongua la tua ma un </line><line id="pp072l16">pauc del huel, e aprop revol la tua ma am le tribo entro que penetre </line><line id="pp072l17">tot le os, e aquel sente le malaute per asso que atroba vent yssir per </line><line id="pp072l18">so quan te la sua ma. Donc lahoras restaura le loc am medicinas </line><line id="pp072l19">stipticas exsiccantz ayssi cum t’e eyssenhat. Donc cum nays la carn </line><line id="pp072l20">e·l loc es endurazit, lahoras la materia la qual effundia a las partidas </line><line id="pp072l21">deforo retorna al nas, donc aquo es pus leugier sobre le malaute. </line></p>
				<p id="p262"><line id="pp072l22">Capitol .xx. De reduccio de la eminencia del huel. </line></p>
				<p id="p263"><line id="pp072l23">Quan le huel emineys am la sua totalitat e no accideys en le </line><line id="pp072l24">vezement nocument ni diminuacio, lahoras cove que laxas le </line><line id="pp072l25">malaute, e aprop que·l segues, e aprop que pausas ventozas en le cervitz </line><line id="pp072l26">ses scarificacio e succa per bona succaccio; e aprop pausa sobre le </line><line id="pp072l27">huel liniment le qual sia fayt de acatra e aloe e enses e sarcocolla, e</line><pb n="73"/><line id="pp073l01">aprop strenh le emplaustre sobre le huel am motz polvils. E la </line><line id="pp073l02">manieyra dels polvils es que prenguas draps de li leons motz, e </line><line id="pp073l03">quascun drap sia duplicat en quatre plecs; e fay de aquels motz. E </line><line id="pp073l04">aprop pausa aquels la un sobre le autre segon la quantitat de la qual ha </line><line id="pp073l05">le huel necessitat. E aprop strenh sobre aquels am drap dur am fort </line><line id="pp073l06">strictura; e itera las ventosas am succio ses scarificacio; e aprop osta </line><line id="pp073l07">las ventosas e leyssa le huel streyt le dia e la nueyt. Mays si entretant </line><line id="pp073l08">le liguament es mollificat, lahoras cove que sia mot streyt. E aprop </line><line id="pp073l09">osta le liament aprop le dia e la nueyt ayssi cum havem dit. E si vezes </line><line id="pp073l10">le huel ja esser redusit, bo es, e sino, lahoras itera le emplastre am les </line><line id="pp073l11">polvils e la strictura e las ventosas entro que sia sanat. </line></p>
				<p id="p264"><line id="pp073l12">Capitol .xxi. De la inscizio de la eminencia de la tunica uvea. </line></p>
				<p id="p265"><line id="pp073l13">Quan endeve disrupcio en la tunica uvea, e aprop es eminent e </line><line id="pp073l14">procezeys fora las palpebras ayssi cum un gra de rasim, e es orrazada </line><line id="pp073l15">la forma de home per aquo, e vols aquo inscidir, lahoras la operacio </line><line id="pp073l16">en lu es ayssi cum havem recomtat, que tu entrometas la agula en la </line><line id="pp073l17">razitz de la uvea de la partida dejos en la partida desus, e aprop met </line><line id="pp073l18">la agula autra en la qual sia fil doble de la part del lacrimal, e fay </line><line id="pp073l19">aquela penetrar e leyssa la primieyra agula segon la sua disposicio; e </line><line id="pp073l20">aprop inscideys le loc del fiel doble e leva am aquel la partida de la </line><line id="pp073l21">uvea en le circuit de la agula, e strenh aquela mot. E aprop extratz la </line><line id="pp073l22">agula e pausa sobre le huel lana infusa en album de huou e leyssa </line><line id="pp073l23">entro que cayha le fil am la uva. E aprop cura le huel am aquo </line><line id="pp073l24">que conforte aquel entro que la plagua sia sanada. </line></p>
				<p id="p266"><line id="pp073l25">E alcunas veguadas aduna de tota partida am cercle de drap </line><line id="pp073l26">entro le huel ajuste eminencia gran, e aprop sia perforat am le </line><line id="pp073l27">spatum subtil que vengua al preon del huel, e corra la humiditat </line><line id="pp073l28">albuginea, e descen le huel e intra tantost. E aprop strenh entro que </line><line id="pp073l29">sia sanat. </line></p>
				<p id="p267"><line id="pp073l30">Capitol .xxii. De curacio de alconati. </line></p>
				<p id="p268"><line id="pp073l31">Aquesta malautia que es apelada alconati no es sino sania la qual </line><line id="pp073l32">es ajustada en le huel semblant a aygua dessendent e no es aquela. </line></p><pb n="74"/>
				<p id="p269"><line id="pp074l01">Mays la manieyra del obrar en ela es que fasses le malaute sezer </line><line id="pp074l02">sobre la sela aparelada e dreyta, e aprop pren le cap sieu en las tuas </line><line id="pp074l03">mas de doas partz e mau aquel entro que veias la sania pervenir a las </line><line id="pp074l04">partidas dejos, e aprop sia siccada e no descenda, e sia ostat le lum, </line><line id="pp074l05">e·l malaute veia las causas ayssi cum vezia. E si no descendra en jos, </line><line id="pp074l06">sapias que es aygua. Mays si no es preparat le descendement a la sania </line><line id="pp074l07">am aquo que havem dit, lahoras fay le malaute sezer entre las tuas </line><line id="pp074l08">mas e aprop pren spatum subtil e fen am aquel sobre le pannicol </line><line id="pp074l09">cernent un petit deves la continuacio de la conjunctiva am la tunica </line><line id="pp074l10">cornea en la corona (entro al loc vuet), entro que sia fora-getada la </line><line id="pp074l11">sania. Donc cum es fora-getada, lahoras tu distilla en le huel aygua </line><line id="pp074l12">cauda en la qual has mesclat mel o aygua en la qual ja has bulit </line><line id="pp074l13">fenugrec e mel. E aprop sia curat am las autras causas entro que sia </line><line id="pp074l14">sanat. </line></p>
				<p id="p270"><line id="pp074l15">Capitol .xxii. De la curacio de la aygua descendent del huel. </line></p>
				<p id="p271"><line id="pp074l16">Ja havem dit las specias de la aygua en la divisio e qual conveneys </line><line id="pp074l17">a perforar am sermo declarant, lahoras . . . . aquel segon la sanetat. </line><line id="pp074l18">Lahoras cove que tu fassas sezer le malaute entre las tuas mas sobre </line><line id="pp074l19">un cayrat e lia le sieu huel sa, lu mot stringent. E aprop pausa prop </line><line id="pp074l20">de la palpebra del sieu huel la tua ma senestra, si le huel en le qual es </line><line id="pp074l21">l’aygua es le huel senestra; o am la tua ma dreyta, si le huel es le </line><line id="pp074l22">dextre. E aprop am la tua ma dextra pren almagda, si le huel es </line><line id="pp074l23">senestre; o am la tua ma senestra, si le huel es de dreyt. E aprop </line><line id="pp074l24">pausa la extremitat de almagda prop de la corona per la grossesa del </line><line id="pp074l25">ray en le album del huel de part del mendre lacrimal, e aprop </line><line id="pp074l26">enpelleys almagda am vertut e revol la tua ma am aquel. E aprop </line><line id="pp074l27">penetre en le album del huel e sentas que almagda ja es pervenguda a </line><line id="pp074l28">causa vueda. E cove que sia la masura del cami de almagda al preon </line><line id="pp074l29">la mesura del spazi le qual es de la pupilla entro a la fi de la negror, e </line><line id="pp074l30">es la corona del huel; quar tu veyras am aquel pupilla am la visio de </line><line id="pp074l31">l’huel per la clartat de la tunica cornea. E aprop pausa almagda entro </line><line id="pp074l32">al loc en le qual es l’aygua, e aprop tu la atira en jos una veguada </line><line id="pp074l33">aprop autra, e donc si la aygua descen tantost, lahoras vetz le </line><line id="pp074l34">malaute aquo sobre le qual huebre la sua vista tantost, e almagda en le</line><pb n="75"/><line id="pp075l01">sieu huel. E aprop repausa se un pauc; donc si la aygua es </line><line id="pp075l02">descenduda, lahoras tu depausa aquela autre veguada abantz que almagda ne </line><line id="pp075l03">sia getada. E donc quan es sicada e no descen, lahoras tu extrat </line><line id="pp075l04">almagda am facilitat, e revol am aquel la tua ma pauc a pauc, e aprop </line><line id="pp075l05">dissolveys en l’aygua un petit de sal clara de gemma e am aquela lava </line><line id="pp075l06">le huel dedintz; e aprop pausa fora le huel coto o stopa o lana infusa </line><line id="pp075l07">en oli rozat e album de huou e ligua am aquo le huel sa. </line></p>
				<p id="p272"><line id="pp075l08">Mays nos e aquels que so de nostre temps pause sobre aquel comi </line><line id="pp075l09">trissat am album de huou. E si no obezeys a tu almagda al intrament </line><line id="pp075l10">de l’huel per la sua duricia — quar es alcu dels homes del qual le huel es </line><line id="pp075l11">dur mot —, lahoras cove que prenguas le spatum le qual es nompnat </line><line id="pp075l12">alberid del qual aquesta es la forma: </line></p>
				<p id="p273"><line id="pp075l13">E donc perfora am aquel aquela conjunctura, e no ultimes la tua ma </line><line id="pp075l14">en le trauc, e no es si no que fassas via ad almagda loc subtil. E aprop </line><line id="pp075l15">entromet almagda segon que havem dit. </line></p>
				<p id="p274"><line id="pp075l16">E deves le compliment de la tua obra, sia preparat al malaute </line><line id="pp075l17">dormitori descentment fayt en le qual dorma sobre le sieu dos en </line><line id="pp075l18">mayson tenebrosa, e sia prohibit de totz movementz . . . . . E pausa en </line><line id="pp075l19">la natura de lu aquo per que sia linida la sua natura, e no maugua le </line><line id="pp075l20">sieu cap a la partida dreyta ni senestra de tot. E sia le liament segon </line><line id="pp075l21">la sua disposicio entro al tertz dia. E aprop deslia aquel en aquela </line><line id="pp075l22">maysso tenebrosa e exproha la freol vista, e fay li vezer alcunas </line><line id="pp075l23">causas, e aprop retorna le liament entro al dia .vii. E no cove que </line><line id="pp075l24">fassas aquo en la hora de las curacios o tantost aprop la infusio. </line><line id="pp075l25">Habantz cove que tu alienes aquo per so quar la aygua puega </line><line id="pp075l26">leugierament per gran e vehement de reguardament. </line></p>
				<p id="p275"><line id="pp075l27">Mays si accideys apostema caut, lahoras cove que deslias le huel </line><line id="pp075l28">denant le .vii. dia, e rectifica aquel am aquo que ceda apostema. </line><line id="pp075l29">Lahoras tu absol la vista de lu e pausa sobre la cara de lu oral per </line><line id="pp075l30">le qual sia regit le vezement de lu dejos lu per alcus dias, lu existent </line><line id="pp075l31">en la mayszo tenebrosa. E aprop sia gitat de aquela mayzo </line><line id="pp075l32">gradantment e conversa8 en las suas causas. E sapias que in alchatea no es </line><line id="pp075l33">excusat le discipol de visio alcunas veguadas, e lahoras tu sias ardit </line><line id="pp075l34">sobre la operacio. E ja es pervengut a nos de alcu de aquels les quals</line><pb n="76"/><line id="pp076l01">so al <name>Artach</name>, e alcu disse que fayt foc en al <name>Ayrac</name> magdaam perforat </line><line id="pp076l02">am le qual es succada la aygua. Mays empero yeu non e vist degu en la </line><line id="pp076l03">nostra terra le qual haia perfeyt aquo, ni e aquo legit en alcu dels </line><line id="pp076l04">libres dels antics; e es possible que aquo sia novel. E aquestas so las </line><line id="pp076l05">formas de las specias de magdaan per que sia sobre aquelas aquel </line><line id="pp076l06">le qual ignora aquelas: </line></p>
				<p id="p276"><line id="pp076l07">E sian faytas de eram o de ferr propriament, e sian las extramitatz </line><line id="pp076l08">de lor am aquesta subtilitat triangulada, la extremitat aguda ayssi </line><line id="pp076l09">cum aquela es la forma. </line></p>
				<p id="p277"><line id="pp076l10">Capitol .xxiv. De la curacio de carn nada en le nas. </line></p>
				<p id="p278"><line id="pp076l11">Quan en le nas so nascudas carns diversas ajustadas de las quals es </line><line id="pp076l12">alcuna causa la qual es assemblada a scorpio de motz pes, o a polip </line><line id="pp076l13">peys; e aquesta malautia es apelada polipus quar es a semblansa de </line><line id="pp076l14">aquel peys representat. E de lu es carn cancrosa, lapadea, de fusca </line><line id="pp076l15">color; e de lu es que es carn leon no de color fusca. </line></p>
				<p id="p279"><line id="pp076l16">Donc en aquela que es en aquestas carns leon no fraudulenta ni </line><line id="pp076l17">cancroza, cove que fassas le malaute sezer entre las tuas mas e posat </line><line id="pp076l18">al solelh, e huebre las nars de lu, e picoys le tieu onci en aquelas </line><line id="pp076l19">carns. E aprop extrat aquela a las partidas deforo, e aprop </line><line id="pp076l20">inscindeys aquo que has comprehendut de aquelas am spatum agut </line><line id="pp076l21">subtil de la una partida entro que sapias que tota la carn ja es ostada; </line><line id="pp076l22">que si roman de lu deguna causa de la qual la abscisio es possibla, </line><line id="pp076l23">lahoras tu ratz aquo am la un dels estrumentz subtils am facilitat </line><line id="pp076l24">entro que de lu romangua denguna causa. </line></p>
				<p id="p280"><line id="pp076l25">Mays si senhoreja am sanc o accida apostema caut, lahoras tu </line><line id="pp076l26">pausa a lu aquo que cove; o es dels apostemas malignes, lahoras tu </line><line id="pp076l27">coyta e cauteriza aquel entro que sia abscindit sanc e sian ostadas </line><line id="pp076l28">las cavas totas. E aprop sia getatz en le nas aprop la inscizio vi agre e</line><pb n="77"/><line id="pp077l01">aygua o vi. Mays si le nas es ubert e de lu procezeys humiditat entro </line><line id="pp077l02">al palat, lahoras sapias que ja es sanat. Mays si la humiditat no </line><line id="pp077l03">penetra segon que cove, lahoras tu sapias que dedintz lu es carn nada </line><line id="pp077l04">en los pus sobiras osses de las nars als quals non es pervengut </line><line id="pp077l05">abscizio. Donc lahoras cove que entromitas fiel de li al qual sia alcuna </line><line id="pp077l06">grosseza, e nuza en lu motz nuzes, e pausa entre quascun nutz la </line><line id="pp077l07">quantitat del dit o mens, e engene le malaute e entromet una </line><line id="pp077l08">extremitat del fiel en le nars am lo ray o am autra causa la qual es a lu </line><line id="pp077l09">possibla. E pus que aquo aura fayt, . . . . que atire le sieu odorament </line><line id="pp077l10">entro que pervengua a las canals de las nars, e sia eyssit sobre le sieu </line><line id="pp077l11">golayro, quar tropas veguadas le semblant ad aquesta accio fan les </line><line id="pp077l12">enfantz a las scolas, e es leugiera causa ad aquel que ho vol far. E </line><line id="pp077l13">aprop pausa las dos extramitatz del fiel, una extremitat que iesca </line><line id="pp077l14">sobre le nas et l’autra que romangua en le nas, e aprop aministra </line><line id="pp077l15">serratura de carn am les nuzes que so en le fiel, e fay aquo entro </line><line id="pp077l16">que sapias que las carn ja so am les nuzes del fiel. E aprop extratz le </line><line id="pp077l17">fiel, e pausa en le nas aprop la abstraccio del sanc una calgua . . . ., e </line><line id="pp077l18">fay aquo per tres dias o mays entro que l’enguent corrodo tot aquo </line><line id="pp077l19">que es romas de las carns. E aprop en la fi de la causa, pausa en le </line><line id="pp077l20">nas una canula de plom per alscus jorns entro que sia sanat. Mays si </line><line id="pp077l21">endigeys de curacio que exsique, usa de aquela. E aquesta es la </line><line id="pp077l22">forma del instrument a capipurge fazedor am le qual son distillatz </line><line id="pp077l23">olis e medicinas en le nars: </line></p>
				<p id="p281"><line id="pp077l24">E fay aquo de argent o de eram, la qual sia </line><line id="pp077l25">semblant a una petita lampesa uberta, ayssi </line><line id="pp077l26">cum petita conqua, e le meat </line><line id="pp077l27">semblantment. E si vols, fay una canula clausa </line><line id="pp077l28">ayssi cum cana, e la cancula del estrument </line><line id="pp077l29">a capipurge fazedor e sia plana, </line><line id="pp077l30">descuberta; a la qual sia manubre en lo derier de lu, </line><line id="pp077l31">am le qual tenguas aquela quan escaufas en lu oli o aquo que tu vols </line><line id="pp077l32">dels sucs e de las causas suctiblas. </line></p>
				<p id="p282"><line id="pp077l33">E aquestz capipurgi es precios: recipe de enforbi de castor, de </line><line id="pp077l34">balayra blanc, de giengiebre, e piletre de safra, de pebre lonc, de</line><pb n="78"/><line id="pp078l01">escafragia, de epetum de spic ana unc. .vi. cumfizeys am suc de bleda </line><line id="pp078l02">e de caul, e sian faytas pillulas, e sia destemprada una pillula am </line><line id="pp078l03">aygua tebeza, e sia gitat en las nars del malaute jasent envers. </line></p>
				<p id="p283"><line id="pp078l04">Capitol .xxv. De theyls natz en las extramitatz del nas. </line></p>
				<p id="p284"><line id="pp078l05">Motas veguadas es nat theyl en las extramitatz del nas, e es </line><line id="pp078l06">magnificat e omentat en alscus dias entro en que mot es leg le </line><line id="pp078l07">reguardament de lu. E per aquo cove que tu inscidas aquel en le </line><line id="pp078l08">comensament de la apparissio de lu, e erediques tot aquel. E aprop </line><line id="pp078l09">pausa sobre le loc o cauteri o medicina comburent la qual estia en loc </line><line id="pp078l10">de lu. Mays si es tardada la sua inscizio entro que sia magnificat, </line><line id="pp078l11">lahoras considera si es lapificat, dur, de fusca color e de pauc </line><line id="pp078l12">sentiment, lahoras no toques aquel am ferr quar es apostema crancos; </line><line id="pp078l13">quar motas veguadas ad aquel que inscideys aquesta apostema </line><line id="pp078l14">endeve per lu granda malicia sobre aquel le qual aquel havia.  E si le </line><line id="pp078l15">apostema es de leon tocament e no es de fosca color, e vezes que </line><line id="pp078l16">inscizio es possibla en tot aquel, lahoras evacua le malaute e </line><line id="pp078l17">inscideys aquel senes temor, e cura le loc am aquo que exsique e </line><line id="pp078l18">costrenh entro que sia sanat. </line></p>
				<p id="p285"><line id="pp078l19">Capitol .xxvi. De sutura del nas e de las labias e de la aurelha quan </line><line id="pp078l20">la continuitat es dissolvuda per plagua o per semblantz. </line></p>
				<p id="p286"><line id="pp078l21">Sapias que quan accideys solucio de continuitat en una de </line><line id="pp078l22">aquestas cartillages, pauc confereys en aquela operacio sino en alcus </line><line id="pp078l23">homes. Donc cove, quan endeve ad alcu alcuna causa de aquelas, que </line><line id="pp078l24">consideres si es plagua fresca am le sieu sanc, e lahoras tu ajusta las </line><line id="pp078l25">doas labias de la plagua am sutura, e aprop cura aquel entro que sia </line><line id="pp078l26">sanat. </line></p>
				<p id="p287"><line id="pp078l27">E si las labias de solucio de continuitat so ja separadas, e </line><line id="pp078l28">quascuna es fayta sana, lahoras cove que tu excorjes quascuna </line><line id="pp078l29">partida de la sua codena apparent entro que n’iesca sanc. E aprop </line><line id="pp078l30">ajusta las doas labias am sutura e strenh aquelas, e sobre aquelas </line><line id="pp078l31">pulveriza sanc de drago e enses trissat, e pausa sobre la polvera una </line><line id="pp078l32">pessa de emplaustra diafinicon, o de alcu autre dels emplastres </line><line id="pp078l33">consolidatius, e leyssa aquel liat per dos jorns o per tres, e aprop </line><line id="pp078l34">deslia aquel e permuta aquel emplaustre e leyssa aquel entro que·ls </line><line id="pp078l35">fiels per si sian abscinditz, e aprop cura am enguent entro que sia</line><pb n="79"/><line id="pp079l01">sanat. Mays la manieyra de la sutura es que tu agregues la solucio de </line><line id="pp079l02">continuitat o am agulhas ayssi cum havem recomtat en la sutura del </line><line id="pp079l03">ventre, o agregua la solucio de continuitat am fiel ayssi cum a tu e </line><line id="pp079l04">fayt saber. </line></p>
				<p id="p288"><line id="pp079l05">Capitol .xxvii. De extraccio de aquela causas que veno en las doas </line><line id="pp079l06">labias en las partidas dedintz. </line></p>
				<p id="p289"><line id="pp079l07">Motas veguadas endeve a motz homes en las partidas dedintz de </line><line id="pp079l08">las suas labias alcus apostemas durs semblantz a gras de errs, e </line><line id="pp079l09">alscunas de lors son mendres e alcunas son majors. Donc cove que tu </line><line id="pp079l10">convertas las labias e fendas quascuna de aquelas duricias de tota </line><line id="pp079l11">part, e aprop la abscizio umpliscas le loc de sagi trissat entro que·l </line><line id="pp079l12">sanc sia restrengut, e aprop sia lavat am vi agre e sia curat le loc am </line><line id="pp079l13">aquo que es stipticitat, entro que sia sanat. </line></p>
				<p id="p290"><line id="pp079l14">Capitol .xxviii. De inscizio de la carn ajustada en las gengivas. </line></p>
				<p id="p291"><line id="pp079l15">Granre de veguadas nays sobre la gengiva carn ajustada la qual les </line><line id="pp079l16">antics apelero albulus, adonc cove que tu suspendas aquela am onci </line><line id="pp079l17">o que tenguas aquela am las forfecs e inscidas aquela deves la sua </line><line id="pp079l18">razit, e leyssas la sania correr o le sanc. E aprop pausa sobre le loc </line><line id="pp079l19">sagi trissat o autra polveras stipticas o excicativas. E si aquela carn </line><line id="pp079l20">retorna, lahoras inscideys aquela segundariament, e cauterisa aquela, </line><line id="pp079l21">quar aprop le cauteri no retornara. </line></p>
				<p id="p292"><line id="pp079l22">Capitol .xxix. De razo de dentz am ferr. </line></p>
				<p id="p293"><line id="pp079l23">Quan en la superficia de las dentz de las partidas dedintz e de las </line><line id="pp079l24">de foro e entre las gingivas so ajustadas escorsas aspras, legas, e </line><line id="pp079l25">alcunas veguadas son de nigradas e son faytas citrinas o vertz entro </line><line id="pp079l26">que a la gingiva ve per aquo corrupcio e son faytas las dentz legas. E </line><line id="pp079l27">donc cove que tu fassas sezer le malaute entre las tuas mas e pausar le </line><line id="pp079l28">cap de lu en le tieu se, e ratz las dents en las quals apareysso aquelas </line><line id="pp079l29">escorsas e causas semblantz arena entro que de lor no romangua</line><pb n="80"/><line id="pp080l01">deguna causa, e aquo fay de la negror e de la citrinitat e de las autras </line><line id="pp080l02">entro que sian mondificadas. </line></p>
				<p id="p294"><line id="pp080l03">Donc si es ostat aquo que es en aquelas del comensament de la </line><line id="pp080l04">razio, bo es; e sino, lahoras tu itera la razio sobre aquelas al autra dia </line><line id="pp080l05">e al segon e al tertz entro que vengua al derier stament en aquo que </line><line id="pp080l06">tu vols. E sapias que las dentz han necessitat de motz rezoris de </line><line id="pp080l07">diversas formas e de motas figuras segon que es preparat a la tua </line><line id="pp080l08">operacio. E per so quar le razori am le qual la dent es raza de la </line><line id="pp080l09">partida dedintz es autre del razori am le qual es ras entre las dentz </line><line id="pp080l10">segon autras formas, e aquestas formas de razoris sian deves tu </line><line id="pp080l11">preparadas las quals veyras tantost: </line></p>
				<p id="p295"><line id="pp080l12">Capitol .xxx. D’eradicacio de dentz. </line></p>
				<p id="p296"><line id="pp080l13">Cove que tu cures la dent de la sua dolor am tot engen e tardes en </line><line id="pp080l14">tota eradicacio de lu, quar no es denguna causa que suplisqua la </line><line id="pp080l15">veguada de lu quan es eradicada, quar es sustancia sublima entro que </line><line id="pp080l16">es excusacio en la eradicacio de lu. Mays cove quan le malaute es </line><line id="pp080l17">forsat aquela dent eradicar, que fermament deves tu sia certificat </line><line id="pp080l18">quala es la dent dolent, quar motas veguadas la dolor descep le</line><pb n="81"/><line id="pp081l01">malaute e cuga que sia en dent sana, e tu eradicas aquela e aprop la </line><line id="pp081l02">dolor no cessa entro que la dent malauta e dolent sia eradicada, quar </line><line id="pp081l03">nos ja havem vist aquo per operacio dels barbies. </line></p>
				<p id="p297"><line id="pp081l04">Donc cum deves tu es sertificat qual es la dent dolent, e que o </line><line id="pp081l05">sabes be, lahoras cove que tu scarifiques en le circuit de la dent </line><line id="pp081l06">am spatum en le qual sia alcuna vertut, entro que sia dissolvut de la </line><line id="pp081l07">dent de la gingiva de tota partida, e aprop mau aquel am les tieus </line><line id="pp081l08">ditz, o am forfexs subtils al comensament petit a petit entro que </line><line id="pp081l09">aquela concucesquas. E aprop alogua en lu fortz tenalhas grans per </line><line id="pp081l10">bona loquacio o estuptura fort, e pausa le cap del malaute entre les </line><line id="pp081l11">tieus denolhs que be le tengues que no·s maugua, e aprop tratz la </line><line id="pp081l12">dent segon rectitut en manieyra que no trenques aquela, ni al </line><line id="pp081l13">malaute major dolor no dones. E donc si no es foro-getat, lahoras </line><line id="pp081l14">pren un de aquels instrumentz, e met aquel dejos lu de tota part </line><line id="pp081l15">am facilitat e esforsa la remocio de lu ayssi que es feyt al </line><line id="pp081l16">comensament. </line></p>
				<p id="p298"><line id="pp081l17">Mays si la dent es trauquada o corrosa, lahoras cove que tu </line><line id="pp081l18">comples de drap aquel trauc e estrenguas aquel am la extremitat de </line><line id="pp081l19">ray subtil per so que no sia trinquada en la hora de la tua constriccio </line><line id="pp081l20">sobre aquela am tenalas. E cove que tu obres exquesitament am </line><line id="pp081l21">scarificacio en le circuit de tota part de la gingiva e guarda mot la tua </line><line id="pp081l22">fortaleza que no trenques aquela e romangua partida de lu, e retorne </line><line id="pp081l23">sobre le malaute per la malicia que sia majo que la primieyra dolor de </line><line id="pp081l24">lu. E guarda te que no fassas aquo que fan alscus ignorantz barbiers </line><line id="pp081l25">en lor fistinacio e audacia sobre la eradicacio de lor, ses que no </line><line id="pp081l26">aministran aquo que nos havem recomtat; quar motas veguadas fan </line><line id="pp081l27">venir sobre les homes malautias grans las quals son pus dificils que </line><line id="pp081l28">sian trinquadas, e las razitz de lor remaugudas totas, o alcunas de </line><line id="pp081l29">aquelas, o que extrayguas aquela am alcus osses de la mandigula ayssi </line><line id="pp081l30">cum motas veguadas havem testificat. E aprop la eradicacio de lu sia </line><line id="pp081l31">lavada la boca am vi caut o vi agre am sal. E si endeve fluxs de sanc </line><line id="pp081l32">per aysso, ayssi cum motas veguadas endeve, lahoras trissa alcuna </line><line id="pp081l33">quantitat de zegi e aspergeys sobre la plagua, e si no confereys aquel </line><line id="pp081l34">zegi, cauteriza. La forma de las forceps e tenalas subtils am las quals </line><line id="pp081l35">es mauguda la dent al comensament sia de longua extramitat, de </line><line id="pp081l36">breu manubre e gros, per so que no sian doblatz quan am aquels</line><pb n="82"/><line id="pp082l01">deves obrar. E sian ayssi cum vezes de gros manubre entro que quan </line><line id="pp082l02">estrenhas am aquelas no sian dobladas, sian breus extramitatz. </line><line id="pp082l03">E sian faytas de ferr de <name>India</name> . . . . descentment faytas de dreytas </line><line id="pp082l04">extramitatz, e en las extramitatz de aquelas sian dentz de las quals las </line><line id="pp082l05">unas intron en las autras e estrenhan per constriccio descent fort, e </line><line id="pp082l06">alscunas veguadas las extramitatz de aquelas sian la forma del bec </line><line id="pp082l07">d’un auzel le qual ha nom ciconia, so es guanta, e son de fort </line><line id="pp082l08">constriccio. </line></p>
				<p id="p299"><line id="pp082l09">Capitol .xxxi. De erradicacio de dentz e d‘estraccio dels osses de las </line><line id="pp082l10">mandibulas trincadas. </line></p>
				<p id="p300"><line id="pp082l11">Quan deves la eradicacio de dent le qual es trinquat roman alcuna </line><line id="pp082l12">causa, lahoras cove que tu pauses sobre le loc coto am boder per un </line><line id="pp082l13">jorn o per dos entro que·l loc sia mollificat; e aprop entromet algesti </line><line id="pp082l14">o tenalhas las extramitatz de las quals so asembladas al bec de un auzel </line><line id="pp082l15">apelat ciconia o guanta, la forma de las forceps: </line></p>
				<p id="p301"><line id="pp082l16">
					</line><line id="pp082l17">Las extramitatz de lor sian faytas dedintz ayssi cum lima o alfagi. E </line><line id="pp082l18">si no obediys a tu a eyssiment am aquestas forceps o tenalas, lahoras </line><line id="pp082l19">cove que tu caves sobre la razit e descrobas tota la carn e entrometas</line><pb n="83"/><line id="pp083l01">le instrument le qual ha nom atali, so es palanca petita del qual la </line><line id="pp083l02">forma es aquesta: </line></p>
				<p id="p302"><line id="pp083l03">E sia de breu extremitat grossa un petit, e no sia enbegut per so que </line><line id="pp083l04">no sia trinquat. Donc si per aquo la razit es foro-getada, bo es; e sino, </line><line id="pp083l05">ajuda te am aquestz autres instrument dels quals aquestas son las </line><line id="pp083l06">formas: la forma del primier instrument es de triangulada extramitat </line><line id="pp083l07">en la qual sia alcuna grossesa: </line></p>
				<p id="p303"><line id="pp083l08">La forma del segon instrument es que sia de triangulada e de pus </line><line id="pp083l09">subtil extremitat. E ja so ajudatz am aquest instrument havent dos </line><line id="pp083l10">ramps del qual aquesta es la forma aprop la seguent: </line></p>
				<p id="p304"><line id="pp083l11">e am autres instrumentz . . . . les quals precidero en rasura de dentz; </line><line id="pp083l12">quar juvament es fayt am aquest instrument le qual es asemblat a onci </line><line id="pp083l13">gran, e aquesta es la forma: </line></p>
				<p id="p305"><line id="pp083l14">de la triangulada extremitat torta o curta, la qual sia alcuna grossesa, </line><line id="pp083l15">e no sia enbegut per so que no sia trinquat. E otra sapias que·ls </line><line id="pp083l16">instrumentz de las dentz motz so e semblantment les autres </line><line id="pp083l17">instruments. Mays le artifexs savi e subtil en l’art, atroba per</line><pb n="84"/><line id="pp084l01">si mateys segon aquo que a lu significa la operacio e las malautias </line><line id="pp084l02">diversas; quar son de las malautias a las quals les antics no diysero ni </line><line id="pp084l03">pausero propri instrument, per las formas de diversas specias. </line></p>
				<p id="p306"><line id="pp084l04">Mays si es trinquat l’os de la mandibula o dels autres osses de la </line><line id="pp084l05">boca, o si poyreys, lahoras sia pes curat sobre aquel en son loc am </line><line id="pp084l06">aquo que es a lu convenient dels instrumentz e de las forceps las quals </line><line id="pp084l07">havem dit en la extraccio de las razitz de las dentz, e ajuda te am </line><line id="pp084l08">gesti del qual aquesta es la forma: </line></p>
				<p id="p307"><line id="pp084l09">E sia en lu alcuna grosseza petit a petit, e sia instringida o tenguda </line><line id="pp084l10">am la boca per que no evasesca o fuga entro que l’os de tot sia </line><line id="pp084l11">foro-getat; e aprop restaura le loc am medicinas convenientz ad aquo. </line><line id="pp084l12">Mays si en l’os es petita poyredura, lahoras ratz aquel de aquela </line><line id="pp084l13">poyredura e de la sua negror, e cura aquel entro que sia sanat. </line></p>
				<p id="p308"><line id="pp084l14">Capitol .xxxii. De la cura de las dentz eminentz sobre las autras. </line></p>
				<p id="p309"><line id="pp084l15">Quan las dentz so eminentz no segon lor cors natural per </line><line id="pp084l16">aquelas la forma es laga, e majorment quan endeve a las femnas, e </line><line id="pp084l17">majorment a las piuselas venerablas; donc cove que tu consideras: </line><line id="pp084l18">si dent es nada aprop autra dent, e no es possibla sarradura ni </line><line id="pp084l19">linament de lu, lahoras radica aquela; mays que no sia annexa am </line><line id="pp084l20">autra dent, lahoras tu inscideys aquela am aquest instrument del qual</line><pb n="85"/><line id="pp085l01">aquesta es la forma; e es semblant a morr de porc, e sia feyt de ferr </line><line id="pp085l02">de <name>India</name> de extramitat mot aguda. </line></p>
				<p id="p310"><line id="pp085l03">E sia la tua inscizio am la qual inscideyses aquela en trops dias per la </line><line id="pp085l04">duricia de la dent, e que no sia comauguda autra de las dentz. E si es </line><line id="pp085l05">dent eminent expausat a limadura, lahoras lima aquel am lima de ferr </line><line id="pp085l06">de <name>India</name> del qual aquesta es la forma: </line></p>
				<p id="p311"><line id="pp085l07">E sia tot de ferr de <name>India</name> e·l margua eysament; e sia de motz menutz </line><line id="pp085l08">puntz ayssi cum lima am la qual son faytas agulhas, am la qual la dent </line><line id="pp085l09">sia limada pauc a pauc en motz dias am fecilitat, per so que no sia </line><line id="pp085l10">autra dent comauguda e caga. E aprop lineys aquela en la fi, e ratz </line><line id="pp085l11">aquela am alscus razoris. E si es dent del qual una partida es </line><line id="pp085l12">trinquada e lideys la lengua, lahoras cove que tu limescas aquel entro </line><line id="pp085l13">que l’aspretat de aquela fraccio sia ostada e engualhada, e sia </line><line id="pp085l14">aplenada per so que la lengua no ledesca ni la paraula no corrumpa. </line></p>
				<p id="p312"><line id="pp085l15">Capitol .xxxiii. De restauracio de dentz maugudas am fiel de aur o </line><line id="pp085l16">de argent. </line></p>
				<p id="p313"><line id="pp085l17">Quan accideys a las dentz devant concussio e remossio per </line><line id="pp085l18">percussio o per cazament, e le malaute no pot strenher sobre aquo </line><line id="pp085l19">que manga, e tu has curat aquel am medicinas stipticas, e no ha valgut </line><line id="pp085l20">la tua curacio, lahoras per so que no cagan es engen en aquelas que </line><line id="pp085l21">sian strengudas am fiel de aur e no de argent, quar argent se fa vert </line><line id="pp085l22">e aprop se poyreys aprop alscus dias, mays aur nul temps no es </line><line id="pp085l23">mudat. E sia le fiel en tal subtilitat e grocesa segon la quantitat que </line><line id="pp085l24">puesca entrar entre las dentz; e la forma de la reccio es que prenguas </line><line id="pp085l25">le fiel e pren lo doble de lu entre doas dentz sanas, e aprop que</line><pb n="86"/><line id="pp086l01">cresques am doas tortuositatz del fiel entre doas maugudas, o si’ una </line><line id="pp086l02">o motas, entro que pervengua la tela a la dent sana del autra partida. </line><line id="pp086l03">E aprop itera le teyssiment entro a la partida de la qual comenciest, e </line><line id="pp086l04">strenh la tua ma am facilitat e savieza entro que no sia mauguda. E </line><line id="pp086l05">sia la tua striccio am la qual strenhas le fiel deves las razitz de las </line><line id="pp086l06">dentz que no evasesca. E aprop inscindeys las extramitatz del fiel </line><line id="pp086l07">superfluens am las forceps o tosoyras, e agregua aquelas en quascun </line><line id="pp086l08">loc am gesti, e converteys aquelas e las occulta entre la dent sana e la </line><line id="pp086l09">dent mauguda, per so que no fassa lesio a la lengua. E aprop leyssa </line><line id="pp086l10">aquela ayssi streyta cum roman. </line></p>
				<p id="p314"><line id="pp086l11">Mays si es desliada o rumpuda, strenh aquela o aquelas am autra </line><line id="pp086l12">fiel en tal manieyra . . . . en tot son temps. E aquesta es la forma de </line><line id="pp086l13">las dentz e la figura de la rectacio de doas dentz sanas e de doas </line><line id="pp086l14">maugudas, ayssi cum vezes aquestas liadas: </line></p>
				<p id="p315"><line id="pp086l15">E quan se fa que retorno una dent o </line><line id="pp086l16">doas aprop le cazement de </line><line id="pp086l17">quascuna en lors locs, e sian recrescutz </line><line id="pp086l18">ayssi cum havem recomtat, e que </line><line id="pp086l19">remauguan. E no fa aquo sino bo artifexs e savi. E alcunas veguadas </line><line id="pp086l20">es aptat alcuna causa dels osses de vaca, e es fayt de lor ayssi cum </line><line id="pp086l21">forma de dent, e es pausada en loc en le qual defayl la dent, e es </line><line id="pp086l22">strengit ayssi cum havem dit, e reman e serveys am aquel per lonc </line><line id="pp086l23">temps. </line></p>
				<p id="p316"><line id="pp086l24">Capitol .xxxiv. De inscizio del liament le qual ve en la lengua e </line><line id="pp086l25">prohibeys loquela. </line></p>
				<p id="p317"><line id="pp086l26">Aquest liguament le qual ve dejos la lengua alcunas veguadas o es </line><line id="pp086l27">natural am le qual hom nays, o accidental e accideys per plagua la qual </line><line id="pp086l28">ja es consolidada. E la operacio en lu es que huobres la boca del </line><line id="pp086l29">malaute, le sieu cap existent en le tieu se; e eleva la sieua lengua, e </line><line id="pp086l30">aprop inscideys aquel liament nervos segon la latitut entro que sia </line><line id="pp086l31">solvuda la lengua de la sua recencio. Mays si en aquela es alcuna </line><line id="pp086l32">duricia o denodacio, e aquo es stat per consolidacio de plagua, </line><line id="pp086l33">lahoras tu gieta unci e scindeys aquel per la latitut entro que aias </line><line id="pp086l34">inscindit le liament e sia dissolvuda la nodacio. E guarda te que no</line><pb n="87"/><line id="pp087l01">sia fayta fissura en le preon de la carn e que scindas aqui arceria e </line><line id="pp087l02">vengua flux de sanc. E aprop sia lavat le vestigi de la inscisio am </line><line id="pp087l03">ayguaros o am vi agre o am aygua frega; e aprop pausa dejos la </line><line id="pp087l04">lengua licini; so es meca la qual tengua le malaute dejos la lengua en </line><line id="pp087l05">quascuna nuoyt per so que no sia consolidat autra veguada. Mays si </line><line id="pp087l06">accideys flux de sanc, pausa sobre le loc vetriol trissat; mays si le </line><line id="pp087l07">sanc ventz, lahoras cauteriza le loc am cauteri lantiginos le qual </line><line id="pp087l08">conveneys ad aquo. E aprop aquel cura am las autras causas entro </line><line id="pp087l09">que sia sanat. </line></p>
				<p id="p318"><line id="pp087l10">Capitol .xxxv. De extraccio de ranula dejos la lengua. </line></p>
				<p id="p319"><line id="pp087l11">Alcunas veguadas accideys dejos la lengua apostema asemblant a </line><line id="pp087l12">nomla petita prohibent la lengua de la sua operacio natural; e fort </line><line id="pp087l13">leu es magnificada entro que huempla la boca. E la operacio en lu es </line><line id="pp087l14">que huebras la boca del malaute sesent devant le solel e considera le </line><line id="pp087l15">apostema. E si tu le vezes de fusca color o de negra, dur, al qual le </line><line id="pp087l16">malaute no atroba sentiment, lahoras no toques aquel quar es cranc. </line><line id="pp087l17">E si es declinat a blancor, en le qual es humiditat, lahoras tu met le </line><line id="pp087l18">onci en lu, e inscideys aquel am spatum subtil, e inscindeys le de tota </line><line id="pp087l19">partida; e si sanc te ventz en la hora de la tua operacio, lahoras tu </line><line id="pp087l20">pausa desus zegi trissat, so es vetriol, entro que sia restreyt le sanc. E </line><line id="pp087l21">aprop retorna a la obra tua entro que lo haias trayt am compliment </line><line id="pp087l22">de lu, entro que sia lavat am vi agre e sal; e cura aquel am l’autra </line><line id="pp087l23">curacio ad aquo entro que sia sanat. </line></p>
				<p id="p320"><line id="pp087l24">Capitol .xxxvi. De extraccio de apostema de doas aurelhas e de </line><line id="pp087l25">aquel que es nada en le golayro e de las autras apostemas. </line></p>
				<p id="p321"><line id="pp087l26">Quan endeveno en le golayro godat, so son glandulas las quals </line><line id="pp087l27">son asembladas algodat, las quals accideysso deforas e son nompnadas </line><line id="pp087l28">doas aurelhas, las quals quan tu las curas am aquo que havem dit en</line><pb n="88"/><line id="pp088l01">la divisio e no es sanat, lahoras tu considera si le apostema es dur, de </line><line id="pp088l02">fusca color, de pauc sentiment, lahoras no toques aquel am ferr. E si es </line><line id="pp088l03">de roga color e la razic es grossa, lahoras no toques aquela am ferr per le </line><line id="pp088l04">flux del sanc; abantz layssa aquel entro sia madurat, e lahoras o tu </line><line id="pp088l05">trauqueras aquel, o sira romput per si. E si es de blanqua color, radon, </line><line id="pp088l06">e la razit de lu es subtil, lahoras aquel es que cove esser inscidit. </line><line id="pp088l07">E la operacio en lu es que consideras, denant la tua operacio, si ja </line><line id="pp088l08">ha repausat le apostema de lu caut am repaus complit o si es deminuit </line><line id="pp088l09">am alcuna deminucio; e lahoras fay sezer le malaute denant le soleyl, </line><line id="pp088l10">e·l cap de lu sia en le tieu se, e huebre la boca de lu, e le servidor </line><line id="pp088l11">prenent entre las suas mas prema la lengua de lu dejos am instrument </line><line id="pp088l12">mot noble del qual aquesta es la forma: </line></p>
				<p id="p322"><line id="pp088l13">E sia fayt de argent o de aram, e sia subtil </line><line id="pp088l14">cum cotel. Donc cum tu premes am aquel </line><line id="pp088l15">la lengua e es mostrat a tu la apostema, e </line><line id="pp088l16">catz sobre aquel le tieu vezement, lahoras </line><line id="pp088l17">pren onci e fica aquel en l’amenla, e tira </line><line id="pp088l18">aquel a las partidas defora tant quant podes. Otra aquo que tiras </line><line id="pp088l19">alcuna causa de las tunicas, e aprop incideys aquela am instrument </line><line id="pp088l20">del qual aquesta es la forma: </line></p>
				<p id="p323"><line id="pp088l21">e es asemblat a forceps, </line><line id="pp088l22">empero las extramitatz de lu </line><line id="pp088l23">son corvadas, ayssi que </line><line id="pp088l24">l’orrifici de quascuna de aquelas es </line><line id="pp088l25">en le endreyt del autra, mot agudas, le qual sia de ferr indi enbegut. </line></p>
				<p id="p324"><line id="pp088l26">Mays si aquest instrument no es a tu present, lahoras </line><line id="pp088l27">inscideys aquel am spatum del qual aquesta es la forma de lu: </line><line id="pp088l28">E sia agut de la una part, no agut del autra part. E pus que has </line><line id="pp088l29">inscidit una mella, inscideys l’autra segon aquesta meteyssa manieyra </line><line id="pp088l30">de inscizio, e aprop la inscizio le malaute guarguarise de aygua frega</line></p>
				<p id="p325"><line id="pp088l31">. . . . Mays si endeve flux de sanc, guarguarise aygua de decoccio de</line><pb n="89"/><line id="pp089l01">scorsa de milgrana o de fuelha de mirtra e semblantz ad aquel de las </line><line id="pp089l02">causas stiptiquas entro que·l flux del sanc sia restreyt, e aprop cura </line><line id="pp089l03">aquel entro que sia sanat. </line></p>
				<p id="p326"><line id="pp089l04">E alcunas veguadas naysso en le guolayro autras apostemas otra </line><line id="pp089l05">aquelas doas aurelhas, e inscideys aquelas segon que yeu e dit en la </line><line id="pp089l06">inscizio de doas mellas engualment. E yeu ja fu medicat una femna </line><line id="pp089l07">de apostema le qual era nat en le golayro de lu, le qual apostema </line><line id="pp089l08">tendia a color fusca, de pauc sentiment, le qual ja havia claus le </line><line id="pp089l09">golayro de lu, e la femna respirava am meat streyt, e ja havia prohibit </line><line id="pp089l10">a lu comestio e beure de aygua, e ja era pervenguda a la mort si mays </line><line id="pp089l11">agues stat per un dia o per dos. E l’apostema ja tant havia pugat que </line><line id="pp089l12">havia mezes dos ramps entro que eyssiro per dos traucs. Donc yeu </line><line id="pp089l13">me cuytegui fisturalment e fiquegui en un de lor onci, e tiregui </line><line id="pp089l14">aquel, e atirada es de lu gran porcio, e aprop yeu incidigui aquela de </line><line id="pp089l15">on comprendegui del autre trau, e aprop yeu obrigui la boca de lu, e </line><line id="pp089l16">compremegui la sua lengua, e aprop yeu fiquegui le onci en aquela </line><line id="pp089l17">apostema. E aprop yeu abscizi gran partida de lu, e no corria de lu </line><line id="pp089l18">sino un pauc de sanc. Donc absolut es le guolayro de aquela femna, e </line><line id="pp089l19">comensec tantost beure aygua, e aprop presec vianda, donc yeu no </line><line id="pp089l20">cessegui inscidir de aquela apostema motas vetz per lonc temps, e </line><line id="pp089l21">succesia apostema en loc de aquel, le qual inscizia entro que es </line><line id="pp089l22">prolonguat aquel. Donc yeu engen agui e cauterizegui le guolayro de </line><line id="pp089l23">lu, donc astec de addicio; e aprop yeu perambulegui e no saubi que </line><line id="pp089l24">fec <name>Dieus</name> de aquela aprop mi. </line></p>
				<p id="p327"><line id="pp089l25">Capitol .xxxvii. De inscizio de huvela quan es apostemada. </line></p>
				<p id="p328"><line id="pp089l26">Quan catarr deysen a la huvula, e es apostemada e es longa, </line><line id="pp089l27">lahoras ela es nompnada perpendicular; e si es en la partida dejos </line><line id="pp089l28">grossa e redonda, e lahoras ela es apelada buba. Mays quan es </line><line id="pp089l29">curada am aquo que havem dit en la divisio, e no comfereys la tua </line><line id="pp089l30">curacio, e eyssament ja vezes que apostema caut ja es ostat de lu e es </line><line id="pp089l31">subtil, lahoras cove que tu inscidas aquela que es agreguadas </line><line id="pp089l32">redonda; e si es ad aquela longitut, e es sanguina, de fusca color o de </line><line id="pp089l33">negre, e no es a lu centiment, lahoras cove que tu temtes la inscizio </line><line id="pp089l34">de lu, quar en aquela es temor sobre le malaute. </line></p>
				<p id="p329"><line id="pp089l35">E quan tu vezes aquela segon la manieyra que yeu he dita de la</line><pb n="90"/><line id="pp090l01">sua blancor e longuesa, que tu fassas sezer le malaute e premas la </line><line id="pp090l02">lengua de lu am instrument del qual procesic la sua forma e aprop fica </line><line id="pp090l03">le onci en la nuva, e tira aquela en jos e inscideys aquela am un de dos </line><line id="pp090l04">instrumentz les quals e ditz en la inscizio de dos mellas. E cove que </line><line id="pp090l05">no inscidas aquela sino aquo que es ajustat sobre le terme natural ses </line><line id="pp090l06">addicio, quar si tu inscides de lu mays, lediyras le sieu parlar. E </line><line id="pp090l07">aprop la inscizio, usa de aquo le qual havem recomtat en la inscizio de </line><line id="pp090l08">dos mellas, e cura aquela entro que sia sanat. </line></p>
				<p id="p330"><line id="pp090l09">Mays si era le malaute espaventat per la inscizio de lu, cove que </line><line id="pp090l10">use de engen en la cauterizacio de lu ses temor, e la manieyra del </line><line id="pp090l11">cauteri en lu no es sino am aygua aguda, e es que tu pauses le cap del </line><line id="pp090l12">malaute en le tieu se, e aprop prem la lengua de lu am le instrument </line><line id="pp090l13">le qual havem dit, e aprop pren de l’aygua la qual havem dita en le </line><line id="pp090l14">capitol de cauterizacio, e comfeys am aquela caus viva, e pausa </line><line id="pp090l15">aquela no spessa ni subtil, e de aquela omple la concavitat de </line><line id="pp090l16">l’estrument del qual aquesta es la forma: </line></p>
				<p id="p331"><line id="pp090l17">Sia la extramitat de lu conquavitat en la qual sia pausada la </line><line id="pp090l18">medicina ayssi cum la conquavitat de culher de ray, e pausa le </line><line id="pp090l19">strument am la medicina sobre la vula, e·l malaute jagua sobre le sieu </line><line id="pp090l20">latz per so que corro saliva o musellage de la boca de aquel per la </line><line id="pp090l21">intrinscequa medicina, per so que no deyssenda de aquela deguna </line><line id="pp090l22">causa sobre le golayro de lu e que ledesca aquel. E aprop te la tua ma </line><line id="pp090l23">am la medicina, e exprem aquela sobre la uvula per l’espazi de miega </line><line id="pp090l24">hora entro que vegas aquela esser denegrada e sedada per la </line><line id="pp090l25">mordicacio de la medicina. E si vols, prengues coto e envolopes aquel </line><line id="pp090l26">sobre la extremitat del ray, e submergeys le coto en la medicina, e </line><line id="pp090l27">entrometas le ray am le coto en una canula de sobre entro que·l coto </line><line id="pp090l28">adheresca en aquela canula, e fay aquo tantas vetz entro que </line><line id="pp090l29">consiegues aquo que vols de la cauterizacio de la uva, e aprop leyssa </line><line id="pp090l30">aquela quar ela se seccara e cayra aprop tres dias o quatre. E si </line><line id="pp090l31">indigeysses que iteras la medicina, itera aquela, e aprop la </line><line id="pp090l32">cauterizacio abstergeys en le circuit de la uva am coto enbegut en boder, e </line><line id="pp090l33">mondifica am aquel aquo que es en le circuit de lu de la medicina, e</line><pb n="91"/><line id="pp091l01">sia lavat am aygua frega, e sia curat deforo am </line><line id="pp091l02">embrocacio, e dedintz am guarguarismes entro </line><line id="pp091l03">que sia sanat. E aquesta especia de curacio es pus </line><line id="pp091l04">salva que inscizio e pus long de temor. </line></p>
				<p id="p332"><line id="pp091l05">Alcunas veguadas es curada la uvuola am aquo </line><line id="pp091l06">que es pus subtil que cauteri e inscizio, quar es </line><line id="pp091l07">curat am subfumigacio en aquesta manieyra: recipe </line><line id="pp091l08">calament, ysop, origua, ruda, scicados arabic, </line><line id="pp091l09">camamilla, broyda e semblant ad aquels de las </line><line id="pp091l10">erbas, e ajusta totas aquelas causas, o alcunas de </line><line id="pp091l11">lor, en una ola, e sian submergidas am vi agre, e </line><line id="pp091l12">bulhan; e la ola sia be lutada am lut decentment, e </line><line id="pp091l13">sia en le mieg loc de la ola un trauc, sobre le qual sia </line><line id="pp091l14">pausat un instrument conquau de aram segon </line><line id="pp091l15">aquesta manieyra; sia fayt de argent o de aram. </line></p>
				<p id="p333"><line id="pp091l16">E sia entromesa la extremitat en la boca del malaute entro que </line><line id="pp091l17">la vapor poge a la uvula sobre la quanula, entro que la uvula sia mot </line><line id="pp091l18">ofuscada. E aprop itera sobre aquela motas veguadas entro qu’es </line><line id="pp091l19">secca, e guarda te que no fassas aquesta curacio al comesament </line><line id="pp091l20">de l’aveniment de apostemas, quar trop ajustaria en le apostema, e no </line><line id="pp091l21">cove que tu fassas aquo, sino deves la declaracio de apostema de lu </line><line id="pp091l22">caut. Mays si no es a tu present aquest instrument, lahoras pren una </line><line id="pp091l23">cana e compon en la extramitat de lu un clos de huou, per so que la </line><line id="pp091l24">boca del malaute sia comborida, quar le closc del huou prohibeys </line><line id="pp091l25">la vapor comburir la boca. E aquesta curacio es bona am salut. </line></p>
				<p id="p334"><line id="pp091l26">Capitol .xxxviii. De extraccio d’espinas e de aquo que adhereys en </line><line id="pp091l27">le golayro e de las autras causas. </line></p>
				<p id="p335"><line id="pp091l28">Motas veguadas adhereys en le guolayro o spina de peys o </line><line id="pp091l29">alcuna autra causa. Adonc cove que tu extraguas aquo que de aquels</line><pb n="92"/><line id="pp092l01">es apparent, sobre le qual catz la vista, pus que tu premes la lengua am </line><line id="pp092l02">instrument denant solelh, per so que a tu sia declarat aquo que es en </line><line id="pp092l03">la guola. E aquo que no apar e es a tu occultat en le guolayro, cove </line><line id="pp092l04">que tu fassas vomir le malaute denant que la vianda sia degerida en </line><line id="pp092l05">l’estomac, quar fort leu la causa annexsa le golayro sira foro-getada per </line><line id="pp092l06">vomit; o que deglusia le malaute una pessa de nap o de razit de </line><line id="pp092l07">laytuga o un boci de pa sec; o prengua una pessa de sponga marina </line><line id="pp092l08">sequa leon, e lia aquela fortment am fiel, e aprop le malaute </line><line id="pp092l09">transglussia aquela, quar cum perve al loc en le qual so spinas e es </line><line id="pp092l10">extrahuda, lahoras so foro-getatz. E mays pren una anguila e be am </line><line id="pp092l11">fiel liada, e sia dedintz mesa e soptament sia extrayta; o pren un porr </line><line id="pp092l12">e soptament le metas e soptament l’en tratz. </line></p>
				<p id="p336"><line id="pp092l13">Mays si no so foro-getatz am aquelas causas las quals havem ditas, </line><line id="pp092l14">lahoras husa de un instrument de plom segon aquesta forma: </line></p>
				<p id="p337"><line id="pp092l15">E sia pus gros que ray un petit, e en la extramitat de lu sia </line><line id="pp092l16">conquavitat la qual tu entrometas en la sua guola am facilitat. E el </line><line id="pp092l17">aga le sieu cap elevat en sus, e guarda te que·l tocament del sieu os </line><line id="pp092l18">de la gola, per so que endevengua a lu cos e am aquela que enpellesca </line><line id="pp092l19">le os o la spina, o que . . . . aquel le metge am la sua ma. Mays empero </line><line id="pp092l20">que·l malaute aquel entrometa es miels, per la sua sciencia del loc </line><line id="pp092l21">de la causa annexa e enpellisca en jos, e tira la sua ma am le </line><line id="pp092l22">instrument en sus, tot aquo segon la quantitat la qual es a lu </line><line id="pp092l23">preparada entro que sia foro-getada. </line></p>
				<p id="p338"><line id="pp092l24">Capitol .xxxix. De extraccio de sancguisugua annexsa al golayro. </line></p>
				<p id="p339"><line id="pp092l25">Quan es medicada sanguisugua am aquo que havem dit en la </line><line id="pp092l26">divisio de la curacio am medicinas e no comfereys, considera lahoras </line><line id="pp092l27">en le guolayro del malaute al solelh, pus que tu aias compremuda la </line><line id="pp092l28">lengua de lu am instrument le qual a tu havem recomtat. Donc si tu </line><line id="pp092l29">vezes la sancguisugua, extratz aquela am onci petit o am gesti</line><pb n="93"/><line id="pp093l01">subtils decentment. E si no es a tu possible estrayre am aquel, </line><line id="pp093l02">lahoras pren una canula concava e entromet aquela en lo guolayro del </line><line id="pp093l03">malaute, e aprop pausa en la concavitat de la canula un ferr ignit, e </line><line id="pp093l04">fay aquo tantas vetz (entro que la sancguisugua sia morta e se osta </line><line id="pp093l05">del guolayro) e abstengua se le malaute tot lo jorn de aygua. E aprop </line><line id="pp093l06">prengua una veyria plena de aygua frega, e obra la boca de lu en </line><line id="pp093l07">aquela, e lava la boca am aquela; e no trasglucia de aquela alcuna </line><line id="pp093l08">causa e maugua l’aygua una hora aprop autra am la sua ma, quar la </line><line id="pp093l09">sancguisugua tantost cum sent l’aygua catz. </line></p>
				<p id="p340"><line id="pp093l10">Mays si no es foro-getada am aquo que havem recomtat, lahoras </line><line id="pp093l11">subfumigua le malaute am cimetz o am assafetida per le instrument </line><line id="pp093l12">le qual havem recomtat en la sufumiguacio de uvula. Fay aquo, so </line><line id="pp093l13">en quar cayra. </line></p>
				<p id="p341"><line id="pp093l14">E es un’autra manieyra de operacio en sufumiguacio de aquela, es </line><line id="pp093l15">que tu prenguas una ola en la qual sian carbos ignitz e la ola sia </line><line id="pp093l16">cuberta am una cobertora en le mieg de la qual sia un trauc, e sia </line><line id="pp093l17">compausat en aquel trauc la extremitat del instrument; e aprop dega </line><line id="pp093l18">desus la subfumigacio; e pause le malaute la sua boca en la </line><line id="pp093l19">extremitat de la canula, e claugua la sua boca per que la </line><line id="pp093l20">subfumiguacio no sia foro-getada entro que sapias que la subfumigacio </line><line id="pp093l21">es pervenguda a la sancguisugua, quar la sancguisugua tantost </line><line id="pp093l22">cayra. E si no catz, lahoras tu itera la subfumiguacio motas vetz, e </line><line id="pp093l23">abstengua le malaute de beure, e mange causas saladas e alhs, e no </line><line id="pp093l24">begua aygua, e ayssi necessari es que am aquest regiment sia </line><line id="pp093l25">fora-getada. E aquesta es la forma del instrument am le qual es trayta </line><line id="pp093l26">sancguisugua del guolayro quan es vista; e es semblant a forceps ayssi </line><line id="pp093l27">cum vezes, sino quar es en lu alcuna curvitat: </line></p>
				<p id="p342"><line id="pp093l28">le qual sia mesa al guolayro, e la extremitat de lu es semblant a </line><line id="pp093l29">bec de ciconia, que es guanta, en la qual es aspretat de lima, </line><line id="pp093l30">per so quar, quan comprem alcuna causa, aquela no leyssa. </line></p><pb n="94"/>
				<p id="p343"><line id="pp094l01">Capitol .xl. En le qual es la suma del sermo en apercio de apostemas </line><line id="pp094l02">e en seccio de lor. </line></p>
				<p id="p344"><line id="pp094l03">Les apostemas so motas specias, de motas manieyras, segon que </line><line id="pp094l04">ve rememoracio de lor, de quascuna en aquest libre. E so diversas en </line><line id="pp094l05">perforacio e seccio de lor per doas manieyras, de las quals la una es per </line><line id="pp094l06">la specia de apostemas en si meteys; e per aquo que comprem de las </line><line id="pp094l07">humiditatz. E la segonda manieyra es prop les locs en les quals </line><line id="pp094l08">accideys del cos, quar le apostema accident en le cap es autra de la </line><line id="pp094l09">apostema accident en le cul; e le apostema en le loc carnos accident </line><line id="pp094l10">es autra del apostema accident en junctura; e a quascun de lor es son </line><line id="pp094l11">juguament per operacio. E mays de apostemas so alcunas las quals </line><line id="pp094l12">cove que no sian perforadas sino aprop maturacio de la sania en </line><line id="pp094l13">aquels o compliment de lor. So autras apostemas les quals cove que </line><line id="pp094l14">sian traucatz quan son cruzes, e no son maturatz segon lor </line><line id="pp094l15">compliment, ayssi cum apostemas que son propdas a las juncturas, quar </line><line id="pp094l16">apostema quan ve prop junctura, lo esser de lu es prolonguat entro </line><line id="pp094l17">que·s poyreys aquo que es en le circuit de lu, e fort leu son </line><line id="pp094l18">corromputz les liamentz o les nervis de aquela junctura, per que es </line><line id="pp094l19">fayta causa de contraccio de aquel membre; o es apostema prop de </line><line id="pp094l20">membre principal, e si tu tardas la perforacio de lu entro sia </line><line id="pp094l21">madurat nosira al membre principal; o es prop le cul, donc perfora </line><line id="pp094l22">aque no-madurat; e no cove que·l perforas cru, de no-complida </line><line id="pp094l23">degestio, sino aquel que es prop del cul, per so que no poyresca le </line><line id="pp094l24">preon de lu e sia elonguat a las partidas dedintz del cul, e sia fayta </line><line id="pp094l25">fistula, o que sia fayt en le terme de lu que no sia sanat. </line></p>
				<p id="p345"><line id="pp094l26">Mays cove que tu sapias la hora de la perforacio de la apostema, e </line><line id="pp094l27">aysso es quan es maturat. E sapias que es madurat quan es la cedacio </line><line id="pp094l28">de la dolor e la cessacio de la febre, e aprop la diminucio de la rogor e </line><line id="pp094l29">de la pulsacio, e la acuitat del cap del apostema, e les autres senhals. </line><line id="pp094l30">E quar cove que sapias la perforacio cazer en le loc pus dejos del</line><pb n="95"/><line id="pp095l01">apostema e de pus venient de curacio de la eminencia. E perforacio </line><line id="pp095l02">tostemps sia per le lonc de la carn o del cors, si las apostemas son en </line><line id="pp095l03">las partidas de las mas o dels pes, e en loc dels lacertz, de las cordas </line><line id="pp095l04">dels nervis, de las arcerias; e, al derier, en totz locs enguals en </line><line id="pp095l05">les quals no es reflecio; quar en aquels que so reflectitz, usa de </line><line id="pp095l06">perforacio segon aquel membre. </line></p>
				<p id="p346"><line id="pp095l07">Mays quan le apostema es en loc carnos, lahoras miels es que </line><line id="pp095l08">leysses la perforacio de lu entro que sia confermada la digestio de lu </line><line id="pp095l09">segon compliment, ayssi quo havem dit; quar si tu perforas aquel </line><line id="pp095l10">denant aquo, es prolonguat le cors del poyre de lu e de mota sordicia, </line><line id="pp095l11">e fort leu las labias de lu so enduradas e la profunditat de lu. Mays </line><line id="pp095l12">alcus apostemas so perforatz segon la latitut de la carn o del cos </line><line id="pp095l13">deves la necessitat, o segon aquo del qual lo membre indigeys. E cove </line><line id="pp095l14">que administres petita perforacio . . . ., e·n les apostemas grans gran </line><line id="pp095l15">perforacio e ampla o motas seccios segon la diversitat de la grandesa </line><line id="pp095l16">dels apostemas. E autras so dels apostemas en les quals cove que la </line><line id="pp095l17">codena sia conquavada e sia encidida, quan es fayta ayssi quo pan e </line><line id="pp095l18">fayta es en terme que ja stigua, ayssi cum aquel que accideys en trops </line><line id="pp095l19">de dubelec e de bubos. E de aquels so que so insciditz am seccio </line><line id="pp095l20">havent tres angles; e de aquels es en le qual es inscidit ayssi cum </line><line id="pp095l21">figura de fuelha de mirtra, ayssi cum las apostemas dels angonars. E </line><line id="pp095l22">de lor so en les quals es administrada seccio redonda e seccio lunar, e </line><line id="pp095l23">semblantz ad aquels. Mays aquel al qual no es cap ayssi cum son </line><line id="pp095l24">apostemas leons superficials, cove que tu perforas aquel am </line><line id="pp095l25">perforacio superficial, o plana tant solament. </line></p>
				<p id="p347"><line id="pp095l26">E cove quant le apostema es gros e ya ha colligit mota sania, que </line><line id="pp095l27">perfores aquel e no te coytes que extraguas tot le poyre en aquela </line><line id="pp095l28">hora; habantz extratz de aquel una partida, e aprop opila le apostema </line><line id="pp095l29">entro al autre dia, e aprop extratz una partida major, e aprop fa </line><line id="pp095l30">aquo motas veguadas segon graduacio entro que sia foro-getat. E </line><line id="pp095l31">majorment si·l malaute es de freol vertut, o femna prens, o enfant </line><line id="pp095l32">petit, o viel en decrepitut, quar l’esperit animal motas vetz es </line><line id="pp095l33">resolvut am la egressio de la sania, e fort leu mor le malaute, e tu </line><line id="pp095l34">operte les. Don guarda aquest capitol am gran cautela, e aprop la tua </line><line id="pp095l35">perforacio en la qual perforas aquestz apostemas, cove que </line><line id="pp095l36">abstergescas las plagues e consideras donc si la plagua del apostema es </line><line id="pp095l37">pauca, o es una seccio plana, lahoras tu aministra las qualguas de li o</line><pb n="96"/><line id="pp096l01">de coto antic; e si le apostema es gran, e las fissuras de la perforacio </line><line id="pp096l02">son motas, lahoras cove que tu pauses meca en quascun trauc entro </line><line id="pp096l03">que pervenguan ensemps. E si en le apostema es abscindit una </line><line id="pp096l04">partida de la codena o has concavada aquela en le circuit, lahoras </line><line id="pp096l05">cove que tu la complescas de coto viel o de fil fayt de drap de li, </line><line id="pp096l06">ayssi cum quan has traytz pans o razizos, ses humiditat; e strenh </line><line id="pp096l07">aquel entro al tertz dia; e aprop proceseys aquel e cura le am aquo </line><line id="pp096l08">que cove dels enguentz entro que sia sanat. Mays si accideys flux de </line><line id="pp096l09">sanc en la hora de la operacio tua, lahoras tu aministra aygua frega </line><line id="pp096l10">e vi agre en les quals mules un drap de li, e pausa aquel sobre le loc </line><line id="pp096l11">del fluxs del sanc motas veguadas. Mays si persevera le fluxs del </line><line id="pp096l12">sanc, lahoras cove que tu aministres regiment e curacio e polveras </line><line id="pp096l13">las quals he recomtadas en motz locs de aquest nostre libre e de </line><line id="pp096l14">divisio. </line></p>
				<p id="p348"><line id="pp096l15">Mays si es en temps de hivern, e·l loc de la apostema es loc de </line><line id="pp096l16">motz nervis, lahoras cove que tu enfundas pulvils en vi e oli caut, e </line><line id="pp096l17">pauses aquels sobre les locs. E si es en estiu, e les locs son carnoses, </line><line id="pp096l18">lahoras cove que tu pauses pulvils enbeguts am aygua e oli o am vi e </line><line id="pp096l19">oli, e tot aquo sia freg entro que sia le ters dia, ayssi cum havem dit, e </line><line id="pp096l20">lahoras cove que tu deslies le apostema e abstergescas aquel e </line><line id="pp096l21">aministres en la curacio de lu aquo que a lu conveneys entro que sia </line><line id="pp096l22">sanat. E aysso es aquo que es necessari de la cognicio de la curacio </line><line id="pp096l23">de apostemas universalment, mays segon la via de distinccio ja he dit de </line><line id="pp096l24">tot apostema en qual manieyra es via de la cura de lu per capitols </line><line id="pp096l25">singularment. </line></p>
				<p id="p349"><line id="pp096l26">Capitol .xli. De seccio de apostemas les quals veno en la codena del </line><line id="pp096l27">cap. </line></p>
				<p id="p350"><line id="pp096l28">En la codena del cap . . . . petitz apostemas, e so de specias de </line><line id="pp096l29">nodes les quals conteno tunicas que so a lor factz . . . .; e las specias de </line><line id="pp096l30">lor so motas. E de lor son pingas, e de aquelas so que conteno </line><line id="pp096l31">humiditat semblant a lima. E de aquelas so las quals conteno</line><pb n="97"/><line id="pp097l01">humiditat semblant a pols, et asemblantz a lor; e de aquelas so que </line><line id="pp097l02">son lapideas, durs. E en la seccio de totz, e en la extraccio de aquels </line><line id="pp097l03">no es temor, cum deves la exteccio de aquels no fa contrariat arceria. </line></p>
				<p id="p351"><line id="pp097l04">E la operacio en seccio de aquels es que tu esproes aquels am </line><line id="pp097l05">instrument la forma del qual ve aprop aysso, le qual es apelat </line><line id="pp097l06">entromes, entro que sapias que contengua. Quar si aquo que conte </line><line id="pp097l07">es humiditat, lahoras scindeys aquel am seccio segon la longitut per </line><line id="pp097l08">seccio superficial segon aquesta forma: </line></p>
				<p id="p352"><line id="pp097l09">E comensa en la seccio de la linha de .B. entro a la </line><line id="pp097l10">linha de .G. Donc cum la humiditat es evacuada, </line><line id="pp097l11">lahoras tu excoria aquela pel que conte aquela </line><line id="pp097l12">humiditat, e no leysses de aquela alcuna causa de tot, </line><line id="pp097l13">quar tropas veguadas retorna, si roman de aquela </line><line id="pp097l14">alcuna causa. E aprop submergeys coto en enguent </line><line id="pp097l15">egipciach, si es present, e sino, en aygua e sal; e umpleys am aquel la </line><line id="pp097l16">plagua e layssa aquel entro ad autra dia, quar am aquo corrodeys tot </line><line id="pp097l17">so que es romas de aquela pellicula. E aprop itera sobre aquel coto </line><line id="pp097l18">am enguent egipciach segondament e tersament si indigeyses de lu, </line><line id="pp097l19">entro que·t comfides que no y haia romas alcuna causa de aquela </line><line id="pp097l20">pellicula; lahoras cura la plagua am enguent entro que sia sanada. </line><line id="pp097l21">E si apostema conte nodi gras, lahoras tu inscideys aquel segon </line><line id="pp097l22">aquesta forma: </line></p>
				<p id="p353"><line id="pp097l23">am seccio havent forma de crotz, e geta oncis entre </line><line id="pp097l24">doas labias de la seccio e scorsa aquel de tota partida, </line><line id="pp097l25">e esforsa la tua vertut en extraccio de la tunica la qual </line><line id="pp097l26">conte aquel. Mays si a tu arceria fa contrarieta, </line><line id="pp097l27">lahoras fay aquo que yeu t’e recontat primieyrament. </line><line id="pp097l28">E semblantment fay en le apostema lapificat de </line><line id="pp097l29">seccio e de curacio segon que a tu havem dit; e seccio sobre apostema </line><line id="pp097l30">lapificat es pus leugiera, quar es de pauc sanc e de pauca humiditat. </line><line id="pp097l31">E alcunas vetz so alcus de aquestz apostemas les quals so en le cap </line><line id="pp097l32">en alcus homes am los quals de tot no es humiditat; la qual causa es </line><line id="pp097l33">quar yeu inscindigui sobre un apostema en le cap de una femna </line><line id="pp097l34">vielha e atrobegui le apostema ayssi cum peyra sorda, aspra, blanqua, </line><line id="pp097l35">la qual no podia esser trinquada, e si a alcu fos am aquela percussit, </line><line id="pp097l36">plaguera aquel. </line></p>
				<p id="p354"><line id="pp097l37">Mays en les autres apostemas accidentz en le cap otra aquest no</line><pb n="98"/><line id="pp098l01">es aquest capitol, ayssi cum les apostemas que veno als caps dels </line><line id="pp098l02">enfantz e deves las razitz de las aurelhas, mays la seccio de aquestz </line><line id="pp098l03">totz sia seccio superficial. E pausa la perforacio de aquels de la </line><line id="pp098l04">partida pus bassa de lor per so que sia alleujat le cos de la sania a las </line><line id="pp098l05">partidas pus bassas. E aprop cura aquelas am aquo que conveneys ad </line><line id="pp098l06">aquel de curacio.</line></p>
				<p id="p355"><line id="pp098l07">Capitol .xlii. De seccio de scrophulas las quals accideyso en le col. </line></p>
				<p id="p356"><line id="pp098l08">Motas veguadas endeveno aquestas apostemas en le colh e en las </line><line id="pp098l09">aysselhas e en les angonars; e alcunas veguadas accideyso en las </line><line id="pp098l10">autras partidas del cos. E so aquelas que accideysso en le colh, e so </line><line id="pp098l11">motas que so engendradas entre lor, e tota scrofula de aquelas es </line><line id="pp098l12">dintz la sua tunica propria, e ayssi cum en les nodis e apostema del </line><line id="pp098l13">cap, ayssi cum havem recomtat. E las specias de aquestas scrophulas </line><line id="pp098l14">son motas, quar de aquelas so alcunas lapideas, e de aquelas so que </line><line id="pp098l15">conteno humiditatz, e de aquelas so malignas las quals no obeseysso a </line><line id="pp098l16">curacio. </line></p>
				<p id="p357"><line id="pp098l17">Donc en aquela la qual tu vezes de bona disposicio en le </line><line id="pp098l18">Tocament, de la qual la color de aquo que es manifest es propda a la </line><line id="pp098l19">color de la codena, e es mauguda a tota partida, e no es annexsa am le </line><line id="pp098l20">nervi del colh, ni am las venas, ni am la arceria, e no </line><line id="pp098l21">es preonda, cove que tu inscidiscas aquela am siccio </line><line id="pp098l22">superficial de la partida desus a la partida dejos del </line><line id="pp098l23">cos de la linha de .G. entro la linha de .B., e scorja </line><line id="pp098l24">aquela de tota partida, e exten dos labias de la codena </line><line id="pp098l25">am onci, o am motz oncis si has necessitat de aquels, </line><line id="pp098l26">ayssi cum havem dit en las apostemas del cap, e extratz aquela petit a </line><line id="pp098l27">petit. E es mays cautela que no sia inscidida la vena o nervi. E sia le </line><line id="pp098l28">spatum no mot agut, que no ajuste a tu la tua ma am inscizio, o que </line><line id="pp098l29">enquiete le malaute, e que inscidas aquo que no es necessari inscidir; </line><line id="pp098l30">quar si inscideysses vena o arceria e prohibeys tu de la tua operacio, </line><line id="pp098l31">lahoras pausa en la plagua vetriol trissat o autras polveras las quals </line><line id="pp098l32">ostan fluxs de sanc, e estrenh la plagua, e layssa aquel entro que·s </line><line id="pp098l33">repausa la acuitat de la apostema e sia mollificada la plagua e comense</line><pb n="99"/><line id="pp099l01">esser poyrida. Quan le sanc es abscindit. Donc retorna a la tua </line><line id="pp099l02">operacio entro que l’aias complida. E aprop inquireys am le tieu dit </line><line id="pp099l03">indic si es romas alcuna causa de las autras petitas scrophulas, donc </line><line id="pp099l04">inscideys aquelas e munda aquelas. E si es en la razit de la scrophula </line><line id="pp099l05">gran vena, cove lahoras que no inscidas aquela scrophula de la sua </line><line id="pp099l06">razitz. Abantz cove que lies aquela am fiel doblat fort e que leysses </line><line id="pp099l07">aquela entro que caia per si ses nocument. E aprop omple la plagua </line><line id="pp099l08">de coto vielh le qual tu has ja submirgit en enguent egipciac, e </line><line id="pp099l09">aprop cura aquel. E si inscides aquela scrophula tota, lahoras cove </line><line id="pp099l10">que tu ajustes las doas labias de la plagua e cuzas2 tantost pus que no y </line><line id="pp099l11">ha romasa deguna superfluitat. Mays si tu vezes que haia romasa </line><line id="pp099l12">superfluitat per la grandeza de la scrofula, cove que tu entendas a </line><line id="pp099l13">inscidir la razit de aquela, e astrayra aquela e aministra sutura e aquo </line><line id="pp099l14">que es dit. </line></p>
				<p id="p358"><line id="pp099l15">E aquela de las scrophulas que conteno humiditatz, perfora </line><line id="pp099l16">aquela am perforacio superficial aqui la on appar a tu le loc de </line><line id="pp099l17">maturacio de lu, e pausa perforacio de aquo que siec le pus bas del </line><line id="pp099l18">cos, ayssi cum havem dit. E aprop aministra perforacio, calguas am </line><line id="pp099l19">enguent e semblantz ad aquels, per so que corroda aquo que es romas </line><line id="pp099l20">de la corropcio. E aprop quan tu vezes la plagua ja esser mundada, </line><line id="pp099l21">lahoras tu cura aquela am enguent de carn generatiu entro que sia </line><line id="pp099l22">sanada. </line></p>
				<p id="p359"><line id="pp099l23">Capitol .xliii. De seccio del pilhot del apostema accident dintz le </line><line id="pp099l24">guolayro. </line></p>
				<p id="p360"><line id="pp099l25">Diyssero les antics aquesta seccio en le epilhot, e no vist alcu </line><line id="pp099l26">hom en nostra terra que aquela aia fayta. E aquesta es la inscriptura </line><line id="pp099l27">del sermo de aquels. Mays en les homes haventz esquinencia, cove </line><line id="pp099l28">que sia esquivada la extraccio del epilhot, cum per aquo no sia fayt </line><line id="pp099l29">juvament per so quar totas las venas e las majors del malaute so aqui. </line><line id="pp099l30">Mays en aquels que han apostemas cautz en la boca o guolayro o dos</line><pb n="10"/><line id="pp010l01">aurelhas, quan la malautia no es en la cana, cove husar de la seccio </line><line id="pp010l02">de epilhot a fugir la perdicio la qual es fayta per perfocacio. Donc </line><line id="pp010l03">cove quan volem aquo, que inscidam le epilhot dejos tres cercles dels </line><line id="pp010l04">cercles del epilhot, o quatre am petita seccio per la latitut en aquel </line><line id="pp010l05">que es entre dos cercles per quantitat, que la seccio sia en ciphac, no </line><line id="pp010l06">en la cartillage, e aquest loc es convenent a seccio, quar es privat de </line><line id="pp010l07">carn e les vayselhs de sanc de lu son luhen. E si le metge es pauruc, </line><line id="pp010l08">cove lahoras que extenda la codena del golayro am onci, e aprop </line><line id="pp010l09">fenda la codena entro que pervengua a la canal, mays evite les vaysels </line><line id="pp010l10">de sanc si vetz de aquelas alcuna causa. E aprop inscida li  ciplach </line><line id="pp010l11">segon que havem recomtat; e es significat sobre la seccio de la canal </line><line id="pp010l12">per le flacma le qual es de aquela eyssit am aquo que es de lu </line><line id="pp010l13">disromput e per la abscizio de la votz. E layssa la plagua uberta per </line><line id="pp010l14">alcun temps. Donc cum la hora es remauguda en la qual perforacio es </line><line id="pp010l15">temuda, agregua doas labias de la codena de la plagua, e cus aquela </line><line id="pp010l16">sola ses la cartillage. E aprop administra medicinas que fan naysser la </line><line id="pp010l17">carn entro que sia sanat. </line></p>
				<p id="p361"><line id="pp010l18">E diyssec <name>Albucasis</name> que la summa del sermo le qual havem </line><line id="pp010l19">recomtat, exposicio no es sino que veias que alcus de aquetz </line><line id="pp010l20">apostemas ja han opilat lo guolayro del malaute, e le malaute es </line><line id="pp010l21">vengut entro a mort, e le ale de lu es entresecat, e alcus van a inscidir </line><line id="pp010l22">le epiglos per so que respire le malaute sobre le loc de la plagua per </line><line id="pp010l23">alcuna respiracio, e sia salvat de mort. E per aquo comandero layssar </line><line id="pp010l24">la plagua uberta entro que sia consumida la malicia de la malautia; e </line><line id="pp010l25">es la malicia de lu per tres dias; e donc lahoras comandero cosi la </line><line id="pp010l26">plagua, e cura aquela entro que sia sanat. </line></p>
				<p id="p362"><line id="pp010l27">E aquo que yeu he vist per mi meteys, es que una sirventa pres un </line><line id="pp010l28">cotel e mesec le en le sieu golayro e inscidic am aquel una partida de </line><line id="pp010l29">la cana del pulmo, e yeu fu apelat a la curacio de lu, e atrobegui la </line><line id="pp010l30">mugen ayssi cum es mugit del moridos, e descubrigui la plagua e </line><line id="pp010l31">atrobegui le sanc le qual era yssit de la plagua petit. Donc yeu fo </line><line id="pp010l32">confessat que aquela no havia inscidit vena ni guidegi, e le vent </line><line id="pp010l33">yssia de la plagua, e curegui aquela entro que foc sanada. E no </line><line id="pp010l34">accidic a la sirventa si no rauquiera en la votz, e aprop alcus dias </line><line id="pp010l35">retornec ad miloracio de las suas dispozicios. E ara dic yeu que en la </line><line id="pp010l36">seccio del epilhot no ha temor. </line></p><pb n="101"/>
				<p id="p363"><line id="pp101l01">Capitol .xliv. De seccio sobre apostema le qual accideys en le </line><line id="pp101l02">golayro defora, e es apelat hernia del golayro. </line></p>
				<p id="p364"><line id="pp101l03">Aquest apostema nompnat hernia del golayro es apostema gran </line><line id="pp101l04">segon la color del cors, e es mot en las femnas. E es segon dos </line><line id="pp101l05">manieyras, quar o es natural o accidental. E en le natural no es engen </line><line id="pp101l06">de curar. E l’accidental es segon dos manieyras del qual la un es </line><line id="pp101l07">semblant a nodes grasses, e l’autra manieyra es semblant apostema </line><line id="pp101l08">le qual es fayt per nodacio de arteria, e en aquel es temor. E no cove </line><line id="pp101l09">que·s fassa presumpcio a lu cum ferr sino en aquel que es petit. E tu </line><line id="pp101l10">proha aquel e investigua aquel am le dit, e si atrobas lu semblant a </line><line id="pp101l11">nodi gras, e no es suspendut am alcuna de las venas, lahoras tu </line><line id="pp101l12">inscideys aquel ayssi cum les nodes, e extratz aquel am aquo que </line><line id="pp101l13">conte lu de la pel e bursiclam; e sino, lahoras es perscrutat tot le sieu </line><line id="pp101l14">esser, e aprop cura le loc am aquo que cove de curacio entro que sia </line><line id="pp101l15">sanat. </line></p>
				<p id="p365"><line id="pp101l16">Capitol .xlv. De seccio de las specias de nodes. </line></p>
				<p id="p366"><line id="pp101l17">Dels nodes so motas specias e yeu ja he dit totas las specias de lor </line><line id="pp101l18">en la divisio. E cove que yeu recomte assi la diferencia entre node e </line><line id="pp101l19">exitura cum fassa dubitacio. Donc yeu dic que am exitura es </line><line id="pp101l20">caliditat e febre e dolors vehementz entro que es sedada la ebullicio </line><line id="pp101l21">de la superfluitat; e es complida putrefaccio que lahora cessa la </line><line id="pp101l22">febre, la dolor e la calor. Mays am node no es caliditat ni febre ni </line><line id="pp101l23">dolor, e conte aquel ciphac leon le qual es al u sac propri. E es segon </line><line id="pp101l24">la color del cors, e le comensament de lu es cum un ceze e es fayt </line><line id="pp101l25">ayssi cum vace, sia major o minor, e son segon dos specias, quar o so </line><line id="pp101l26">grassas e conteno humiditat, e las colors de la humiditat son motas, </line><line id="pp101l27">segon que yeu diyssi en la divisio. </line></p>
				<p id="p367"><line id="pp101l28">Donc cove, quan pervenas a la curacio de node, que exprohes </line><line id="pp101l29">aquel e inquiras aquel al comensament am sturment le qual es apelat </line><line id="pp101l30">intromes, segon que vindra la sua forma en le capitol le qual es </line><line id="pp101l31">aprop aquest. E es manieyra de inquisicio de apostemas e de totz </line><line id="pp101l32">nodes, e es que tu prenguas aquest sturment e entromet aquel en le </line><line id="pp101l33">loc pus humit le qual atrobas en le apostema, e tu revolveras les tieus</line><pb n="102"/><line id="pp102l01">ditz am aquel petit a petit entro que sapias que·l sturment ja ha </line><line id="pp102l02">penetrat la codena. E aprop ultima la tua ma segon la mesura de la </line><line id="pp102l03">grandeza del apostema, e aprop extratz le entromes e considera </line><line id="pp102l04">aquo que es yssit en le vestigi de lu. E si es fora-getada la humiditat </line><line id="pp102l05">corrent, de qualque color sia, lahoras tu le inscideys am seccio </line><line id="pp102l06">superficial segon que he dit en les autres apostemas. E si del vestigi </line><line id="pp102l07">de l’intromes no hieys humiditat, lahoras sapias que es gras. E secca </line><line id="pp102l08">sobre lu am seccio havent forma de crotz segon aquesta forma: </line></p>
				<p id="p368"><line id="pp102l09">ayssi cum t’e ensenhat, e suspen aquel am oncis, e </line><line id="pp102l10">excorja la codena de tota part am facilitat, e guarda la </line><line id="pp102l11">pel o sac, si podes, sobre aquel e extraguas aquela </line><line id="pp102l12">sania am le node. Mays si es romput en la operacio, no </line><line id="pp102l13">es possible extrayre aquela sana, e motas veguadas </line><line id="pp102l14">endeve aquo, e lahoras tu la extratz a pessas entro que </line><line id="pp102l15">de lu no romangua denguna causa. Quar si de lu roman denguna </line><line id="pp102l16">causa, pauc o trop, le node retorne segon le mays. E si tu vezes que </line><line id="pp102l17">de lu roman alcuna part petita, lahoras comple la plagua de alcunas </line><line id="pp102l18">polveras corrosivas agudas e strenh la plagua, e pausa sobre aquela </line><line id="pp102l19">que sede apostema caut, e cura aquel del autra curacio entro que sia </line><line id="pp102l20">sanat. E si es node gran, lahoras tu cus las doas labias de lu e cura </line><line id="pp102l21">aquel am aquo que encarna. Mays si vena pulsatil es a lu contraria, o </line><line id="pp102l22">no-pulsatil, lahoras tu coyta e huemple le loc de zegi trissat que es </line><line id="pp102l23">vetriol e leyssa aquel streyt per dos dias o per tres entro que·s </line><line id="pp102l24">poyresca la plagua e que repause la ebullicio del sanc; e aprop retorna </line><line id="pp102l25">a inscindir aquo que es romas del node. </line></p>
				<p id="p369"><line id="pp102l26">Capitol .xlvi. De las formas del sturmentz necessaris en seccio e </line><line id="pp102l27">perforacio. </line></p>
				<p id="p370"><line id="pp102l28">De aquels so las formas dels intromesas, e so de tres specias, que </line><line id="pp102l29">de aquels es alcu gran, e de lor es migier, e de lor es petit. La forma </line><line id="pp102l30">de intromes gran es aquesta: </line></p><pb n="103"/>
				<p id="p371"><line id="pp103l01">La forma de intromes migier es aquesta: </line></p>
				<p id="p372"><line id="pp103l02">La forma de intromes petit es aquesta: </line></p>
				<p id="p373"><line id="pp103l03">Sian faytz de ferr, de alfulud, de extremitatz cayradas decentment, per </line><line id="pp103l04">so que festino le intrament en les apostemas. E aquestas so las formas </line><line id="pp103l05">dels experientz, e son nompnatz albered, e un de aquels es apelat </line><line id="pp103l06">berid. E so de tres especias, quar de lor es gran, migier e pauc. </line></p>
				<p id="p374"><line id="pp103l07">La forma de experient gran, forma de lu: </line></p>
				<p id="p375"><line id="pp103l08">La forma de experient migier, forma de lu: </line></p>
				<p id="p376"><line id="pp103l09">La forma de experient pauc, forma de lu: </line></p>
				<p id="p377"><line id="pp103l10">Conveneysso que sian per aquels apostemas e exituras e fistulas e </line><line id="pp103l11">bubos per so que entre aquelas so dels osses e de autras causas. E so </line><line id="pp103l12">faytz redontz, grosses, leons, ayssi cum grans agulhas am las quals son </line><line id="pp103l13">cosidas las selhas, e son faytas de eram citri, o de eram o de ferr, o </line><line id="pp103l14">de argent, E las milhors so quan so faytas de eram citri. E son faytz </line><line id="pp103l15">les experient de plum negre, les quals se acordan que per aquels sian </line><line id="pp103l16">ubertas las fistulas en la conquavitat de las quals so reflexios, que </line><line id="pp103l17">sian reflectidas am la sua levitat am aquelas refleccios. E so de tres </line><line id="pp103l18">specias, quar alcus de lor so loncs, e dels autres migiers, e dels </line><line id="pp103l19">autres breus, segon la quantitat del ample de la fistula e de la </line><line id="pp103l20">strictura de lu. </line></p><pb n="104"/>
				<p id="p378"><line id="pp104l01">Forma del experient gran de plom: </line></p>
				<p id="p379"><line id="pp104l02">Forma del experient migier de plom: </line></p>
				<p id="p380"><line id="pp104l03">Forma del experient petit de plom: </line></p>
				<p id="p381"><line id="pp104l04">Las formas dels oncis so de motas specias, quar de aquels so alcus </line><line id="pp104l05">simples, als quals es una curvitat solament, e so de tres specias: grans, </line><line id="pp104l06">paucs e migiers. E de lor so uncis orps, e so de tres specias. E de </line><line id="pp104l07">aquels so uncis haventz doas curvaturas, e so de tres specias. E de lor </line><line id="pp104l08">so haventz tres curvaturas, e so de tres specias. E totz aquetz so </line><line id="pp104l09">necessaris en lor loc. Forma de unci simple gran, forma de lu: </line></p>
				<p id="p382"><line id="pp104l10">Forma de unci simple migier: </line></p>
				<p id="p383"><line id="pp104l11">Forma de unci simple pauc, forma de lu: </line></p>
				<p id="p384"><line id="pp104l12">Forma de unci orp gran: </line></p>
				<p id="p385"><line id="pp104l13">Forma de unci orp migier, forma de lu: </line></p><pb n="105"/>
				<p id="p386"><line id="pp105l01">Forma de unci orp pauc, forma de lu: </line></p>
				<p id="p387"><line id="pp105l02">Forma de unci gran havent dos curvaturas: </line></p>
				<p id="p388"><line id="pp105l03">Forma de unci migier havent dos curvatas: </line></p>
				<p id="p389"><line id="pp105l04">Forma de unci pauc havent dos curvaturas: </line></p>
				<p id="p390"><line id="pp105l05">Forma de unci gran havent tres curvaturas: </line></p>
				<p id="p391"><line id="pp105l06">Forma de unci migier havent tres curvaturas: </line></p>
				<p id="p392"><line id="pp105l07">Forma de unci pauc havent tres curvaturas: </line></p>
				<p id="p393"><line id="pp105l08">E aquestas so las formas dels scalpels am les quals son seccatz e </line><line id="pp105l09">scorjatz les nodes e le apostemas, e so de tres specias, quar de aquels </line><line id="pp105l10">es gran, migier, e pauc. </line></p><pb n="106"/>
				<p id="p394"><line id="pp106l01">Forma de scapel gran: </line></p>
				<p id="p395"><line id="pp106l02">Forma del scapel migier: </line></p>
				<p id="p396"><line id="pp106l03">Forma de scapel pauc: </line></p>
				<p id="p397"><line id="pp106l04">Las extramitatz de aquels am les quals es fayta seccio so agudas e las </line><line id="pp106l05">autres extramitatz so no-agudas, e no so pausadas en tal manieyra, </line><line id="pp106l06">sino per que sia fayt juvament en la excorjacio dels nodes la temor de </line><line id="pp106l07">inscizio de vena o de nervi, e per aquels sia sanat le malaute e </line><line id="pp106l08">atrobe tranquilitat un petit per la adustio la qual atroba deves la </line><line id="pp106l09">excoriacio del apostema. </line></p>
				<p id="p398"><line id="pp106l10">E aquestas son las formas de almagidas, e so de tres specias: gran,
</line><line id="pp106l11">migier e pauc, ayssi cum veyras. </line></p>
				<p id="p399"><line id="pp106l12">La forma de magda gran: </line></p>
				<p id="p400"><line id="pp106l13">Forma de magda migier: </line></p><pb n="107"/>
				<p id="p401"><line id="pp107l01">Forma de magda pauc: </line></p>
				<p id="p402"><line id="pp107l02">Sian faytas de eram e so semblantz de ray am le qual e fayt alcofol. E </line><line id="pp107l03">es en la extramitat lada punctada am spatum occultada e en aquela </line><line id="pp107l04">corr a las partidas dedintz e defora, quan tu vols, ayssi cum veses. </line><line id="pp107l05">Las formas de spatimis, les quals so amaguatz entre los ditz deves la </line><line id="pp107l06">perforacio dels apostemas e no les percebo les malautes, e so de tres </line><line id="pp107l07">specias: gran, migier e pauc. E aquestas so las formas de aquels: </line></p>
				
				<p id="p403"><line id="pp107l08">Las formas de ventozas am las quals es abscindit le flux del sanc, e </line><line id="pp107l09">so de tres specias; gran, migiera e pauca; las formas de lu: </line></p>
				<p id="p404"><line id="pp107l10">Sian faytas de eram citri, redondas am alcuna longitut . . . ., e sian </line><line id="pp107l11">subtils. E cove que sian aquestas specias de ventosas deves tu grans, </line><line id="pp107l12">migieras e paucas, per so que per aquelas abscindas flux de sanc am </line><line id="pp107l13">velocitat en necessitat, e lahoras quan a tu primieyrament no es </line><line id="pp107l14">medicina. Enpero no uses de aquelas ad abscidir sanc en tot loc del </line><line id="pp107l15">cors, e non uses sino en locs carnoses, ayssi cum en les lacertis de </line><line id="pp107l16">las cambas e de las coyssas, e en les lacertz dels brasses, e de las </line><line id="pp107l17">mamillas e del ventre e dels engonars, e semblantz a lor dels lacertz</line><pb n="108"/><line id="pp108l01">carnoses humitz. E alcunas veguadas son faytz de aquels strumentz </line><line id="pp108l02">autres petitz semblantz scorsas de fisacs segon aquesta forma; per </line><line id="pp108l03">les quals lo sanc es abscindit quan es fayt per </line><line id="pp108l04">fleubotomia, o deves inscizio de vena o de arceria. E alcunas </line><line id="pp108l05">veguadas son faytas redondas segon aquesta forma: </line></p>
				<p id="p405"><line id="pp108l06">Capitol .xlvii. De la cura de las mamillas dels homes las quals so </line><line id="pp108l07">asembladas de femnas. </line></p>
				<p id="p406"><line id="pp108l08">Alcunas veguadas so infladas las mamillas de alcus homes deves le </line><line id="pp108l09">compliment del dormir cum comensan esser pellutz, e aprop so </line><line id="pp108l10">infladas las mamillas, e so asembladas las mamillas de las femnas, e </line><line id="pp108l11">romano apostemosas, lejas. E ad aquel que avoreys aquo, cove que </line><line id="pp108l12">inscidisca aquelas am seccio lunar segon aquesta forma, de la linha </line><line id="pp108l13">de .B. entro a la linha de .G., e aprop excorja la groceza tota, e aprop </line><line id="pp108l14">uempla la plagua de medicament encarnatiu, e aprop ajusta las doas </line><line id="pp108l15">labias de la plagua am cosidura, e cura aquel entro que sia sanat. </line></p>
				<p id="p407"><line id="pp108l16">Mays si la mamilla declina a las partidas dejos e es mollificada per la </line><line id="pp108l17">sua magnitut ayssi cum endeve a las femnas, lahoras sia fendut en </line><line id="pp108l18">dos latz sieus pus sobiras, am dos seccios semblantz a figura lunar, </line><line id="pp108l19">de las quals quascuna sia contenguda en l’autra deves </line><line id="pp108l20">la fi de quascuna, entro que sia que la linha major </line><line id="pp108l21">contengua la menor segon aquesta forma de la linha </line><line id="pp108l22">de .B. e la linha de .G. E aprop excorja la codena </line><line id="pp108l23">la qual es entre dos labias de la plagua, e osta la </line><line id="pp108l24">pingueza, e aministra aquo que havem dit de la sutura e de las</line><pb n="109"/><line id="pp109l01">polveras aquo que es necessari en la curacio entro que sia sanat. E si </line><line id="pp109l02">tu non conpleysses la inscizio de aquo que cove inscidir per la </line><line id="pp109l03">inquietut del malaute, e per flux de sanc, lahoras cove que huemplas </line><line id="pp109l04">la plagua de coto submergit en enguent corrosiu e layssa aquel entro </line><line id="pp109l05">que aquo corroda que es romas de la grayssa, e aprop cura aquel </line><line id="pp109l06">entro que sia sanat. </line></p>
				<p id="p408"><line id="pp109l07">Capitol .xlviii. De perforacio de apostemas que veno dejos le </line><line id="pp109l08">titillic. </line></p>
				<p id="p409"><line id="pp109l09">Aquetz apostemas que veno dejos le titillic so de las specias de </line><line id="pp109l10">scrophulas, durs, las quals conte una pel que es sac. E de aquelas so </line><line id="pp109l11">alcunas que conteno humiditatz; e aquelas que conteno humiditatz </line><line id="pp109l12">cove que sian inscididas am seccio lunar segon aquesta figura: </line><line id="pp109l13">de la linha de .G. a la linha de .B. E cum es tot evacuat </line><line id="pp109l14">aquo que es en le apostema de la sania, lahoras tu le </line><line id="pp109l15">comple de coto viel e leysa le entro al autra dia. E </line><line id="pp109l16">aprop le coto sia ostat e sia curat am enguent </line><line id="pp109l17">convenient ad aquo, entro que sia sanat. E si le apostema de </line><line id="pp109l18">las specias dels nodes es, e de las scrophulas, lahoras tu </line><line id="pp109l19">scindeys sobre aquel ayssi cum havem dit en la seccio sobre las </line><line id="pp109l20">scrophulas engualment. May si la plagua es extenduda en aysso que </line><line id="pp109l21">yesca poyredura, lahoras administra en lu cauteri segon que en </line><line id="pp109l22">aquo havem denant dit. </line></p>
				<p id="p410"><line id="pp109l23">Capitol .xlix. De seccio de apostemas que accideysso per arceria o </line><line id="pp109l24">per vena. </line></p>
				<p id="p411"><line id="pp109l25">Quan arceria es rompuda, e la codena es consolidada la qual es </line><line id="pp109l26">sobre aquela, lahoras motas veguadas accideys apostema . . . . E les </line><line id="pp109l27">senhals per les quals es conoguda que imflamacio e apostema sian per la </line><line id="pp109l28">arteria o per vena: quar quan apostema es per arceria es lonc agreguat </line><line id="pp109l29">en le preon del cors; e que quan inpelleysses le apostema am les tieus </line><line id="pp109l30">ditz, sentes en lu quays sia stridor. E aquel que es per vena es redon</line><pb n="110"/><line id="pp110l01">al manifest del cors. E seccio sobre aquest apostema es error, e </line><line id="pp110l02">majorment en aquel que es dejos las aysselhas, e en les angonars, e en </line><line id="pp110l03">le col, e en motz locs del cors; e es mot gran, donc cove que la sua </line><line id="pp110l04">curacio am ferr sia esquivada, e aquel que es en las extramitatz, o al </line><line id="pp110l05">cap, cove que sia evitat. Mays sobre aquel que es de lor per imflacio </line><line id="pp110l06">de l’orrifici de la arceria, scindeys en la codena seccio en le lonc; e </line><line id="pp110l07">aprop huebre la seccio am uncis e aprop la arceria, e deliura de las </line><line id="pp110l08">tunicas entro que sia descuberta. E aprop met sobre aquel agulha e </line><line id="pp110l09">fay aquela penetrar entro al autre latz, e estrenh la arceria am fiel </line><line id="pp110l10">doble en dos locs, — la qual causa yeu a tu eyssenhegui en extraccio de </line><line id="pp110l11">doas arcerias les quals so en les templars. E aprop punh le loc le qual </line><line id="pp110l12">es entre dos liamentz am spatum entro que yesca le sanc tot que es en </line><line id="pp110l13">lu, e sia dissolvut le apostema. E aprop administra curacio en la qual </line><line id="pp110l14">es engendrat poyre entro que caian les liamentz; e aprop cura aquel </line><line id="pp110l15">am enguentz convenientz ad aquo entro que sia sanat. E si es </line><line id="pp110l16">apostema per seccio de vena, lahoras cove que tu tenguas am la tua </line><line id="pp110l17">ma aquo que es a tu possible del apostema am la codena, e aprop </line><line id="pp110l18">intromet la agulha dejos le loc le qual tu has tengut dejos la tua ma, e </line><line id="pp110l19">fay aquela penetrar; e sia en aquela fil doble entro que tu extraguas </line><line id="pp110l20">aquel del autre latz, e aprop ligua le apostema am bo liament segon </line><line id="pp110l21">que yeu he dit a tu en le liament de uva4 de doas partz am doas </line><line id="pp110l22">extremitatz del fil. Mays si temes que extraguam le fil, lahoras </line><line id="pp110l23">entromet le fiel am aquela agula dejos tot le apostema deves la </line><line id="pp110l24">inscizio de la agulha primieyra, e strenh les tieus fiels en quatre locs. </line><line id="pp110l25">Aprop secca le apostema en le mieg loc de lu entro que quan es yssit </line><line id="pp110l26">aquo que es en lu, lahoras tu inscideys la superfluitat de la codena, e </line><line id="pp110l27">layssa aquo que de lu es liat. E aprop pausa sobre lu pulvil le qual has </line><line id="pp110l28">submergit en vi e oli, e aprop administra la curacio la qual es fayta am </line><line id="pp110l29">calguas e enguentz entro que sia sanat. </line></p>
				<p id="p412"><line id="pp110l30">Capitol .l. del apostema le qual accideys per torcio de nervis. </line></p>
				<p id="p413"><line id="pp110l31">Ayssi cum accideys apostema en arceria e en vena, e </line><line id="pp110l32">semblantment accideys apostema en les nervis quan accideys en lor </line><line id="pp110l33">percussio o accideys per trebal superfluable, e per semblantz. E es fayt le </line><line id="pp110l34">mays de lu en les locs dels adjutoris o del talo, o en tot loc en le qual</line><pb n="111"/><line id="pp111l01">so maugudas las juncturas. E es apostema greu, e es asemblat a la </line><line id="pp111l02">color del autre cors, e es en las majors de lu disposicios ses de lor </line><line id="pp111l03">e quan es streyt am vehementia, sent en lu le malaute semblant </line><line id="pp111l04">stupor. E no es apostema agreguat en le preon del cors, e per so es </line><line id="pp111l05">dejos la codena, e el es maugut a tota partida e no va a las partidas </line><line id="pp111l06">denant ni detras. Donc aquo de aquels que es en las juncturas no </line><line id="pp111l07">cove que sia envasit am ferr, quar fort leu endevenguera contracio. </line><line id="pp111l08">Mays aquel que es en le cap o en le front fen la codena am spatum. </line><line id="pp111l09">Mays si es apostema pauc, lahoras te aquel am les forfecs e </line><line id="pp111l10">abscindeys aquel de razitz. E si es gran, lahoras tu le suspen am unci, </line><line id="pp111l11">e excorja aquel, e aprop osta aquel; e ajusta la plagua am sutura, e </line><line id="pp111l12">cura aquel entro que sia sanat. </line></p>
				<p id="p414"><line id="pp111l13">Capitol .li. De seccio de apostema le qual accideys de cheil que </line><line id="pp111l14">accideys al ventre. </line></p>
				<p id="p415"><line id="pp111l15">Endeveno ad alcus homes motas veguadas en les ventres de </line><line id="pp111l16">aquels e en las autras partidas del cors de aquels theils les quals son </line><line id="pp111l17">apelatz funguals per similitut de aquels am funges, dels quals la </line><line id="pp111l18">razitz es subtil e·l cap de aquel es gros; e ja las labias de aquels so </line><line id="pp111l19">conversas, e es de aquels que es petit, e es de aquels que es mot </line><line id="pp111l20">magnificat. E yeu ja e vist un, e en le ventre de lu eran dos theils </line><line id="pp111l21">les quals eran mays a funges semblantz, e no era diferencia entre </line><line id="pp111l22">aquels blancs, de menuda razitz. E ja las labias de aquels eran </line><line id="pp111l23">enversadas e se fendian, e humiditat corria de aquel tot temps. Donc </line><line id="pp111l24">yeu inscidegui aquels e atrobegui en la un en pes quays .xviii. unc. e </line><line id="pp111l25">l’autre quays .vi. unc. E la operacio en la inscizio de lor es que </line><line id="pp111l26">consideres lahoras si·l malaute es humit, e la color de atheil es </line><line id="pp111l27">blanca, humit, de subtil razitz; lahoras tu le inscideys am spatum </line><line id="pp111l28">lat, e sian en la presencia tua cauteris en le foc, quar motas veguadas </line><line id="pp111l29">deves la seccio de lu es expellit mot sanc; e si te ventz le sanc, </line><line id="pp111l30">cauteriza aquel. E si vezes le malaute pauruc e temeros, guarda te de </line><line id="pp111l31">inscizio am ferr; mays lahoras pren fiel de plom recent fayt, e strenh </line><line id="pp111l32">am aquel atheil, la manieyra del qual es aquela que havem dita; e </line><line id="pp111l33">leyssa aquel per dos dias. E aprop ajusta en la strictura del fil de</line><pb n="112"/><line id="pp112l01">plom; donc, no cesses strenher le plom granre devetz en theil, entro </line><line id="pp112l02">que sia abscindit e cayha per se ses trebalh. Mays si theil es de grossa </line><line id="pp112l03">razitz, lahoras en la inscizio de lu es alcuna causa de temor e de paor, </line><line id="pp112l04">e majorment en aquel que es en le ventre. Mays possibla es que tu </line><line id="pp112l05">inscindas la maytat de lu . . . ., e aprop cauteriza aquel per que no </line><line id="pp112l06">retorne. E aprop cura aquel entro que sia sanada la plagua. </line></p>
				<p id="p416"><line id="pp112l07">E guarda te que tu no presumas inscidir theil le qual es de fusca </line><line id="pp112l08">color, de pauc sentiment, de leg reguardament, quar aquel es absi </line><line id="pp112l09">cancros. E yeu vindre am rememoracio de cranc aprop aysso. </line></p>
				<p id="p417"><line id="pp112l10">Capitol .lii. De curacio de eminencia del umbilic. </line></p>
				<p id="p418"><line id="pp112l11">Eminencia del umbilic es fayta per motas causas; o per fissuras </line><line id="pp112l12">del ciphac le qual es sobre le ventre, e yeys de lu la tela o budel segon </line><line id="pp112l13">que endeve en las autras rupturas; o per sanc le qual flueys de vena o </line><line id="pp112l14">de arceria segon que es denant dit, o per ventositat coarctada en lu. </line><line id="pp112l15">Mays si es per fissura del ciphac e per yssiment de la tela, lahoras la </line><line id="pp112l16">color del apostema es semblant a la color del cors; e es leon ses </line><line id="pp112l17">dolor, e aprop appar de divers situament. E si es per egressio del </line><line id="pp112l18">budel, lahoras le situament de aquel am lu de aquo que havem </line><line id="pp112l19">recontat, de mays vehement diversitat, e cum tu premes aquel am </line><line id="pp112l20">les tieus ditz es occultat, e aprop retorna; e fort leu es am lu so, e es </line><line id="pp112l21">magnificat mot deves le introt de banh e vehement trebalh. Mays si </line><line id="pp112l22">per humiditat, lahoras es leon e no es occultat quan premes am la tua </line><line id="pp112l23">ma, ni es constrengut, ni es cregut. E si es per sanc, lahoras am </line><line id="pp112l24">aquestz senhals apareys le apostema a negror declinant. Mays si es </line><line id="pp112l25">per carn nada, lahoras es apostema greu, gros e dur, e es ficat segon </line><line id="pp112l26">una quantitat. Mays si es per ventositat, lahoras le tocament de lu es </line><line id="pp112l27">leon. </line></p>
				<p id="p419"><line id="pp112l28">E la operacio en lu es que consideras lahoras si la eminencia de </line><line id="pp112l29">l’umbilic es per sanc de arceria, o de vena, o per ventositat; lahoras </line><line id="pp112l30">cove que sias prohibit de la curacio de lu, quar en aquela es temor e </line><line id="pp112l31">paor ayssi cum t’e ensenhat en le capitol en le qual he dit les </line><line id="pp112l32">apostemas per arceria e per vena. E si la eminencia del umbilic es </line><line id="pp112l33">per le budel o per la tela, lahoras cove que comandes al malaute que</line><pb n="113"/><line id="pp113l01">tengua le ale sieu, e sia stant extendut; e aprop senha am tenta en le </line><line id="pp113l02">circuit de tot le umbilic, e aprop comanda a lu que stia envers entre </line><line id="pp113l03">las tuas mas sobre le sieu dos, e aprop circunda am spatum lat en le </line><line id="pp113l04">circuit del umbilic sobre le loc le qual has senhat am la tenta; e aprop </line><line id="pp113l05">exten la maytat del apostema a las partidas desus am unci gran; e </line><line id="pp113l06">aprop lia en le circuit am fiel fort o am ceda e la manieyra del liar </line><line id="pp113l07">decent. E aprop huebre le mieg del apostema extendut sobre le </line><line id="pp113l08">liament e intromet le dit tieu en aquel indic e quereys le budel; e si tu </line><line id="pp113l09">l’as atrobat ni guardat per le liament, lahoras tu extratz alxorati e </line><line id="pp113l10">impelleys le budel a las partidas dedintz del ventre. E si has </line><line id="pp113l11">atrobada la tela, lahoras pren aquel am unci; e inscideys las </line><line id="pp113l12">superfluitatz de lu. Mays si es contraria a tu arceria o vena, lahoras </line><line id="pp113l13">circunda aquel mot, e aprop retorna a la tua operacio; e pren dos </line><line id="pp113l14">agulhas e met en aquelas dos fiels fortz e entromet dos agulhas en le </line><line id="pp113l15">circuit le qual has feyt entorn le apostema en manieyra de crotz, </line><line id="pp113l16">las quals fassas penetrar; e aprop strenh le apostema en quatre </line><line id="pp113l17">partidas sobre las agulhas. E si tu vols, osta las agulhas e leyssa le loc </line><line id="pp113l18">entro que poyresca la carn extenduda e caia per si; o inscideys </line><line id="pp113l19">aquel quan es subtiliat e se poyreys, e aprop cura aquel am aquo que </line><line id="pp113l20">cove dels enguentz entro que sia sanat. E si la eminencia del ombilic </line><line id="pp113l21">es de carn nada en lu o per humiditat, lahoras cove que tu conquaves </line><line id="pp113l22">le apostema ayssi cum havem dit e estraguas le sanc o la humiditat, </line><line id="pp113l23">la qual atrobas en lu, e aprop cura aquel am aquo que cove e que </line><line id="pp113l24">consolide le loc. </line></p>
				<p id="p420"><line id="pp113l25">Capitol .liii. De curacio de cranc. </line></p>
				<p id="p421"><line id="pp113l26">Ja havem dit, en la divisio, de specia de cranc e en qual manieyra </line><line id="pp113l27">es via a la curacio de lu am medicinas, e que es squivador en lu la </line><line id="pp113l28">curacio am ferr per so que no sia ulcerat; e havem dit cranc </line><line id="pp113l29">engendrat en la mayra e cautela de la curacio de lu. </line></p>
				<p id="p422"><line id="pp113l30">E diyssero les antics que alcunas veguadas cranc es en loc on es </line><line id="pp113l31">possibla la eradicacio de lu, ayssi cum de cran le qual es en las </line><line id="pp113l32">mamillas o en la coyssa e a lor semblantz dels membres allocat a </line><line id="pp113l33">estrayre tot aquel, e majorment quan es comensant petit. Mays quan </line><line id="pp113l34">es antiquat e es gra, no cove que te propries a lu, quar yeu non pogui </line><line id="pp113l35">sanar de aquel alcu ni no he vist autre, ni que sia pervengut ad aquo. </line></p><pb n="114"/>
				<p id="p423"><line id="pp114l01">E la operacio en lu es quan es allocat ayssi cum havem dit, es que tu </line><line id="pp114l02">precedescas e laysses le malaute e purgues de colera negra alcunas </line><line id="pp114l03">veguadas, e aprop sagna aquel, si es atrobada replecio manifesta. E </line><line id="pp114l04">aprop prepara le malaute am preparacio en le qual sia locat am </line><line id="pp114l05">operacio, e aprop prohiceys en le trauc uncis les quals cove ad aquel; e </line><line id="pp114l06">aprop concava de tota part am la codena sego bona perexcrutacio </line><line id="pp114l07">entro que no romangua alcuna causa de las razitz de lu. E layssa </line><line id="pp114l08">correr le sanc, e no abscidas aquel leugierament, e exprem les locs, e </line><line id="pp114l09">abstergeys le sanc gros tot am la tua ma o am instrument am le qual es </line><line id="pp114l10">a tu possible dels instruments. Mays si a tu fa contrarietat de sanc </line><line id="pp114l11">gros inscizio de vena o de arceria, lahoras cauterisa aquela entro </line><line id="pp114l12">que·l flux del sanc sia cessat, e aprop cura aquel am l’autra curacio entro </line><line id="pp114l13">que sia sanat. </line></p>
				<p id="p424"><line id="pp114l14">Capitol .liv. De curacio de ydropici. </line></p>
				<p id="p425"><line id="pp114l15">Nos ja havem recomtat, en la divisio, de las specias de ydropici </line><line id="pp114l16">de l’aygua, e les senhals de quascuna especia, de la curacio de lu am </line><line id="pp114l17">medicinas. E aquela la qual es curada am ferr no es sino la specia de </line><line id="pp114l18">althitas sola, e no es aproximat am ferr a la specia de timpanistres ni </line><line id="pp114l19">a la especia de yposarcha, quar aquo es mortal. </line></p>
				<p id="p426"><line id="pp114l20">E quan tu ja has medicat aquesta especia de ydropici timpanistre </line><line id="pp114l21">am medicinas e no comfereys la tua medicacio, lahoras considera, </line><line id="pp114l22">quar si al malaute ja es conseguida debelitat, o es am aquel autra </line><line id="pp114l23">malautia otra ydropici, ayssi cum si es en lu tos o cos de ventre e </line><line id="pp114l24">semblant ad aquels, lahoras guarda te que no le mediques am ferr, </line><line id="pp114l25">quar temor es sobre aquo. Mays si tu vezes le malaute de vertut </line><line id="pp114l26">exuberant, e am lu no es autra malautia sino ydropici tant solament, </line><line id="pp114l27">e no enfant ni vielh, lahoras la manieyra de la operacio de lu es que </line><line id="pp114l28">tu eleves le malaute entre las tuas mas, e le ministre aprop lu </line><line id="pp114l29">exprema le ventre de lu am la sua ma, enpellen la aygua a la partida </line><line id="pp114l30">dejos del pentenilh, e aprop pren spatum spinos segon aquesta forma: </line></p><pb n="115"/>
				<p id="p427"><line id="pp115l01">sia de dos partz agudas lonc, de aguda extremitat ayssi cum spatum; </line><line id="pp115l02">mays empero sia en lu alcuna brevitat petit a petit, per so que en la </line><line id="pp115l03">operacio am aquel no passes entro al budel, e que ledas aquel. E aprop </line><line id="pp115l04">considera si la generacio de ydropici es de part dels budels, quar </line><line id="pp115l05">lahoras cove que tu am la seccio te alonhes del ombelic per la </line><line id="pp115l06">quantitat de tres ditz a las partidas dejos, en le dreyt de lu sobre le </line><line id="pp115l07">pentenilh. Mays si la generacio de hydropici es per malautia del </line><line id="pp115l08">fietge, lahoras la tua seccio sia sinistra del ombilic per tres ditz. E si </line><line id="pp115l09">la generacio de lu es per la melsa, lahoras la tua seccio sia en le las </line><line id="pp115l10">dreyt. E no cove que la tua seccio sia sobre le costat sobre le qual vol </line><line id="pp115l11">jaser le malaute per que no corron las superfluitatz ad aquel loc freul. </line><line id="pp115l12">E aprop perfora am le instrument tota la codena, e aprop entromet </line><line id="pp115l13">en aquela seccio, e eleva la tua ma am le spatum entre la codena e·l </line><line id="pp115l14">siphac, e tu excorja aquel; e si’ la quantitat de una ungla o enviro. E </line><line id="pp115l15">aprop perforo le ciphac entro que pervengua le spatum al loc vuoyt, e </line><line id="pp115l16">es loc de l’aygua. E aprop extratz aquel e entromet un instrument </line><line id="pp115l17">del qual aquesta es la forma: </line></p>
				<p id="p428"><line id="pp115l18">e es semblant a canula de argent subtil; es fayt de argent o de eram o </line><line id="pp115l19">de lato leon, al qual en la partida pus bassa de lu es un petit trauc, e </line><line id="pp115l20">en les costatz de lu so tres traucs: dos de una partida e un del autra </line><line id="pp115l21">partida; e fayta es la extremitat de lu insciza segon la manieyra de </line><line id="pp115l22">pluma, ayssi cum vezes: </line></p>
				<p id="p429"><line id="pp115l23">E en la extramitat de lu pus sobirana es armilla, quar quan le </line><line id="pp115l24">instrument perve al aygua, lahoras aquela tantost deysen sobre le </line><line id="pp115l25">instrument, donc evacua de l’aygua en la ora miega quantitat, quar si </line><line id="pp115l26">tu evacuas de aquela mes que no cove en la hora, fort leu mor le </line><line id="pp115l27">malaute per resolucio del sieu spirit animal, o accideys a lu cincopi </line><line id="pp115l28">que es appropinquada la mort. Mays evacua de aquela segon la</line><pb n="116"/><line id="pp116l01">quantitat de la vertut de lu e segon que significan a tu las </line><line id="pp116l02">disposicios del malaute de la vertut del pols de lu e de la bontat de </line><line id="pp116l03">lu. E aprop extrats le instrument, e rete l’aygua la qual causa es quar </line><line id="pp116l04">tantost es retenguda per la codena la qual rete le trauc que es sobre le </line><line id="pp116l05">ciphac del qual e recomtat a tu que perfores aquel segon aquela </line><line id="pp116l06">manieyra. E aprop itera le instrument al autra dia si vezes le malaute </line><line id="pp116l07">tollerant aquo, e extratz de la aygua petita quantitat, e fay aquo per </line><line id="pp116l08">alcus jorns sobre temor, e guarda te de error entro que no romangua </line><line id="pp116l09">de l’aygua sino pauc. Mays si tu temes sobre le malaute, e leyssas de </line><line id="pp116l10">l’aygua gran quantitat, lahoras cura aquel am sepultura en arena </line><line id="pp116l11">cauda, e mota suzor en banh, e al solelh espere per lonc temps; e cura </line><line id="pp116l12">aquel am medicinas dessicativas entro que sia sanat. E cauteriza </line><line id="pp116l13">sobre le stomac, e la melsa e·l fitge aprop la extraccio de l’aygua, </line><line id="pp116l14">segon que yeu he recontat en aquo que es precedit. </line></p>
				<p id="p430"><line id="pp116l15">Capitol .lv. De la curacio dels enfants les quals so natz les locs de la </line><line id="pp116l16">urina no-perforatz. </line></p>
				<p id="p431"><line id="pp116l17">Alcunas veguadas alcun dels enfantz es eyssi del ventre de la sua </line><line id="pp116l18">mayre e·l cap de la sua mixtio no es perforat (o es trauc streyt o no es </line><line id="pp116l19">en son loc). Donc cove coytar am perforacio de lu tantost que es </line><line id="pp116l20">nascut am spatum mot subtil segon aquesta forma: </line></p>
				<p id="p432"><line id="pp116l21">E aprop pausa en le trauc un clavil subtil de plom e ligua aquel, e te </line><line id="pp116l22">per tres jorns o per .iiii.tre. E quant vol urinar sia remaugut e hurine; </line><line id="pp116l23">e aprop retorne aquel. E si tu no pauses le plom, ja es possible que la </line><line id="pp116l24">urina la qual va sobre le loc, no leysa aquest claure. </line></p>
				<p id="p433"><line id="pp116l25">Mays aquel del qual le trauc es streyt sia medicat am clavil de </line><line id="pp116l26">Plom, ayssi cum havem dit, per trops dias entro que sia amplificat. </line><line id="pp116l27">Mays aquels en les quals es le trauc no en son loc, so leditz, la qual </line><line id="pp116l28">causa es quar de aquels, aquel que es nat e·l trau es deves la fi del cap </line><line id="pp116l29">de la vergua per que no pot urinar a las partidas dedintz, entro que</line><pb n="117"/><line id="pp117l01">eleva la vergua am la sua ma a las partidas desus; e no es a lu </line><line id="pp117l02">generacio, per so quar le sperma no pot pervenir a la mayre segon </line><line id="pp117l03">rectitut, e es malautia mot laga. E la manieyra de la operacio en lu es </line><line id="pp117l04">que·l malaute sia envessat sobre le sieu dos, e aprop exten le cap de </line><line id="pp117l05">la vergua de lu am la tua ma sinistra am vehement extraccio, e </line><line id="pp117l06">inscideys le cap del cap de la vergua del loc del perpucii am spatum </line><line id="pp117l07">agut, ayssi cum es inscizio de pluma, o que tu ne razas alcuna </line><line id="pp117l08">partida, per so que·l mieg de lu vengua semblant al cap de la vergua </line><line id="pp117l09">e que le trauc caia en le mieg loc segon que cove. E guarda te que en </line><line id="pp117l10">la tua operacio de flux de sanc, quar motas vetz accideys aquo; e </line><line id="pp117l11">pausa te a lu am aquo que abscindeys le sanc, e cura la plagua </line><line id="pp117l12">entro que si’ sanada. </line></p>
				<p id="p434"><line id="pp117l13">Capitol .lvi. De albater le qual accideys en le prepucii en le cap de la </line><line id="pp117l14">vergua e de corropcio e negror e adherencia del prepucii del cap de </line><line id="pp117l15">la vergua. </line></p>
				<p id="p435"><line id="pp117l16">Motas veguadas accideys aquest albater en la vergua e es </line><line id="pp117l17">eminencia de carn laga. E de aquela una es maligna e autra es </line><line id="pp117l18">no-maligna. No-maligna, cove que suspendas am unci subtil e abscindas </line><line id="pp117l19">aquela entro que aquela mondes tota; e aprop pausa sobre aquela </line><line id="pp117l20">coto submirgit en enguent egipciac; e aprop aquel, cura le am </line><line id="pp117l21">enguent diafinicon entro que sia sanat. E si albater es maligna, de </line><line id="pp117l22">lega color, lahoras cove que tu aministres cauteri aprop la inscizio de </line><line id="pp117l23">lu e la razio de lu. Mays si albater es en le prepuci del cap de la </line><line id="pp117l24">vergua no-circumcis, e la una partida de albater es dedintz le prepucii e </line><line id="pp117l25">l’autra partida es defora, lahoras cove que tu ostes albater le qual es </line><line id="pp117l26">dedintz al comensament entro que es consolidat; e lahora tu cura </line><line id="pp117l27">aquel deforo, quar quan tu curas aquel ensemps le prepuci, no es </line><line id="pp117l28">asegurat que no sia trinquat. E ja eysamen accideys en les genetius e </line><line id="pp117l29">en le prepuci negror e corruccio, adonc cove que tu conquavas tot </line><line id="pp117l30">aquo que ja es denigrat e que ja se vol corrompre o que ja es </line><line id="pp117l31">corrumput; e aprop lineys sobre aquel aprop aquo am mel, le qual es </line><line id="pp117l32">contusit am farina de scorsa de milgrana e de errs trissatz e</line><pb n="118"/><line id="pp118l01">crivellatz. E aprop cura aquel am l’autra curacio entro que sia sana. </line><line id="pp118l02">Mays si endeve flux de sanc, lahoras aministra cauteri lunar segon </line><line id="pp118l03">aquesta forma:</line></p>
				<p id="p436"><line id="pp118l04">quar cauteri juvatiu es a dos disposicios ensemps, so </line><line id="pp118l05">es a flux de sanc e a la plagua quan es corrumpuda. E </line><line id="pp118l06">si le cap de la vergua es corrodut e es destruit tot en </line><line id="pp118l07">la hora, lahoras cove que tu intrometas en lo meat </line><line id="pp118l08">del prepucii una canula de plom per so que le malaute urina per </line><line id="pp118l09">aquela. </line></p>
				<p id="p437"><line id="pp118l10">En la adherencia del prepucii am le cap de la vergua (et aquesta </line><line id="pp118l11">adherencia no accideys sino en aquel del qual le prepucii es sa, e sobre </line><line id="pp118l12">lu no es exhigida circumcizio; e quan accideys adherencia per plagua </line><line id="pp118l13">o per apostema) cove que excorjas am spatum obtus entro que sia </line><line id="pp118l14">dissolvut le liament e sia deliurat le cap de la vergua de tota partida. </line><line id="pp118l15">E si es dificil desirnir aquelas exquisidament, lahoras cove que tu </line><line id="pp118l16">excorjes am spatum alcuna causa del cap de la vergua e del prepucii, </line><line id="pp118l17">e aysso es quar le prepucii, quan es subtil, fort leu es perforat per la </line><line id="pp118l18">sua subtilitat leugierament. E aprop separa entre·l prepucii e·l cap </line><line id="pp118l19">de la vergua am dra7 de li subtil, le qual ja es mulhat en l’aygua frega </line><line id="pp118l20">per que no adherescan autra veguada. E aprop sia curat am vi stiptic </line><line id="pp118l21">entro que sia consolidat. </line></p>
				<p id="p438"><line id="pp118l22">Capitol .lvii. De mundificacio dels enfants e de la curacio de aquo </line><line id="pp118l23">que accideys ad aquels de circumcisio. </line></p>
				<p id="p439"><line id="pp118l24">Circumcisio no es solucio de continuitat ayssi cum las autras </line><line id="pp118l25">plaguas: mays empero cum sia de la nostra operacio e de nostra </line><line id="pp118l26">voluntat, e lus de aquela sia propriament en les enfants, es necessari </line><line id="pp118l27">que asignem en aquela milhor operacio e via pus leugiera perdusent a </line><line id="pp118l28">salut. Donc dic que les antics no diyssero circumcisio en alcu dels </line><line id="pp118l29">lors libres, quar no n’usan en las suas leys, e no es sino quar havem </line><line id="pp118l30">aquisit per speriment, la qual causa es que yeu he atrobat la major </line><line id="pp118l31">partida dels artifexs e dels barbies usar circumcisir e mundificacio</line><pb n="119"/><line id="pp119l01">am novacula e am torores; . . . . e usan de liament am fiel e de </line><line id="pp119l02">inscizio am la ungla. E yeu ja he prohadas totas aquestas manieras e </line><line id="pp119l03">no atrobegui milhor mondificacio am forfexs, am liament am fiel que </line><line id="pp119l04">en mondificacio cum la ungla, quar . . . . motas vetz efugeys la codena </line><line id="pp119l05">pus desus, quar la codena del prepucii a dos tunicas, e roman la tonica </line><line id="pp119l06">pus dejos, e fort leu es forsat ad autra inscizio e dolor sicura.E am </line><line id="pp119l07">mundificacio le qual es fayta per alphecati, e es digital, del qual usan </line><line id="pp119l08">les sabatiers, no es segurada la inscizio de la extremitat del membre </line><line id="pp119l09">viril, quar fort leu intra en le trau de lu. </line></p>
				<p id="p440"><line id="pp119l10">Mays en la operacio am ungla, fort leu obazeys ferr e corromp la </line><line id="pp119l11">tua operacio. E la codena del enfant es breu per natura, e motas </line><line id="pp119l12">veguadas nays en tal manieyra que no ha necessitat de mondificacio, </line><line id="pp119l13">e yeu he vist aquel. Mays de la mondificacio que·s fa am forfexs </line><line id="pp119l14">e liamentz am fiel, la bontat, experiment descrobic a mi, quar las </line><line id="pp119l15">forfexs so de proporcional inscizio, per aquo quar la acuitat que es </line><line id="pp119l16">desus es ayssi cum la acuitat que es dejos; e donc cum tu premes la </line><line id="pp119l17">tua ma so proporcionadas dos acuitatz, e inscideysso segon una </line><line id="pp119l18">comperacio en un temps; e es fayta compressio del fiel am figura </line><line id="pp119l19">contenent la codena de la vergua de tota partida, am le qual no catz </line><line id="pp119l20">error de tot. </line></p>
				<p id="p441"><line id="pp119l21">E la manieyra de la operacio primeyra es que tu fassas estar le </line><line id="pp119l22">enfant majorment si es de aquels que entendo un petit, que no </line><line id="pp119l23">fassas sino que tu lies le fiel en la sua vergua tant solament, e que </line><line id="pp119l24">leysses aquel entro al autra dia. E aprop fay aquel alegrar en tota </line><line id="pp119l25">aquela manieyra que es a tu possibla de aquo que recep la sua </line><line id="pp119l26">intelligencia. E aprop fa aquel estar entre las tuas mas estatuir </line><line id="pp119l27">preparadament, e no sia ges cezent; e occulta las forfexs en la tua ma </line><line id="pp119l28">o dejos le tieu pe, que l’enfant no veia aquelas ni degun autre dels </line><line id="pp119l29">instruments. E aprop entremet la tua ma a la vergua de lu e suffla en </line><line id="pp119l30">la codena, e tira aquela entro que sia eyssit le cap de la vergua, e </line><line id="pp119l31">aprop mondifica aquel de aquo que es agregat en ela de sordicia. E </line><line id="pp119l32">aprop lia le loc signat am fiel dobla, e aprop ligua pus bas de aquel un </line><line id="pp119l33">petit le segon liament, e aprop te am le dit pous e endic tieu le loc del </line><line id="pp119l34">liament dejos am bona retencio, e inscideys entre dos liaments. E </line><line id="pp119l35">aprop eleva la codena sus leugierament e estratz le cap de la vergua; e</line><pb n="120"/><line id="pp120l01">aprop leyssa le sanc corre petit e petit, quar es milhor . . . .; e </line><line id="pp120l02">pausa polvera desus e sobre la polvera pausa drap en le qual es </line><line id="pp120l03">spandut mugol de huou coyt en ayguaros concosit am oli rozat </line><line id="pp120l04">recent bo; e layssa aquel sobre aquel entro al autra dia; e cura aquel </line><line id="pp120l05">am curacio entro que sia sanat. La forma de las forfexs a </line><line id="pp120l06">mondificacio, aquesta es la forma: </line></p>
				<p id="p442"><line id="pp120l07">Sian las unas extramitatz no-talhantz e las autras sian talhant, que </line><line id="pp120l08">non sia yssit le ram del clau, e sia la longitut de las doas acuitatz ayssi </line><line id="pp120l09">cum la longitut de dos manubres engualment. </line></p>
				<p id="p443"><line id="pp120l10">Mays la error en mundificacio es quar fort leu efugeys la codena </line><line id="pp120l11">intrinseca tota, o partida de lu deves la inscizio. Donc cove que tu </line><line id="pp120l12">extendas aquela de la tua hora am la tua ungla denant la apostemacio </line><line id="pp120l13">del loc e que inscidas aquela segon equalitat. E si no la podes tenir </line><line id="pp120l14">am la tua ungla, lahoras extratz aquela am unci e inscideys aquela. </line><line id="pp120l15">Mays si son passatz tres dias, e roman aquo que es imflat dejos la </line><line id="pp120l16">vergua apostemat, lahoras tu leyssa aquo entro que sia cedat le </line><line id="pp120l17">apostema caut, e excorja aquel am fecilitat, e inscidex aquel segon </line><line id="pp120l18">que a tu es preparat. E guarda te del cap de la vergua, quar no nosera </line><line id="pp120l19">a lu aquo. E donc cura aquel am aquo que la plagua consolida de las </line><line id="pp120l20">polveras las quals havem recomtadas en le tractat de las polveras. E si </line><line id="pp120l21">es inscidit de la codena sobre mesura, e obezeys a las partidas desus, </line><line id="pp120l22">aquo no notz a lu. E mays cura aquel am aquo que havem dit entro </line><line id="pp120l23">que sia sanat. </line></p>
				<p id="p444"><line id="pp120l24">Capitol .lviii. De curacio de urina retenguda en la vesiqua. </line></p>
				<p id="p445"><line id="pp120l25">Retencio de urina en la vesica es fayta per oppulacio fayta per </line><line id="pp120l26">peyra o per sanc congilat, o per poyre o per carnada, e semblantz ad </line><line id="pp120l27">aquels de aquo que havem dit de las manieyras de curacio en la </line><line id="pp120l28">divisio. E si no es dissolvuda la urina, e veses retencio de lu esser per </line><line id="pp120l29">peyra le qual ja es en le col de la vesica, lahoras cove que le malaute</line><pb n="121"/><line id="pp121l01">sia encorbat sobre les sieus denolhs. E aprop conponeys les pes de </line><line id="pp121l02">aquel sobre le sieu dos e extendas le sieu ventre de la partida pus </line><line id="pp121l03">desus del sieu dos, e le malaute estrengua le sieu ale tant quant es a lu </line><line id="pp121l04">possible. Donc lahoras le col de la vesica es costreyt ha espulsio de la </line><line id="pp121l05">peyra a las partidas detras, per que la urina es absolta. E si no es </line><line id="pp121l06">dissolvuda am aquo que havem dit he vehement es fayta la causa </line><line id="pp121l07">sobre le malaute, lahoras cove que aministres extraccio de lu am </line><line id="pp121l08">instrument le qual es apelat siringua, del qual aquesta es la forma: </line><line id="pp121l09">Sia de argent e sia subtil leon conquau, ayssi cum canula de pena de </line><line id="pp121l10">ausel am subtilitat de ray lonc en similitut d’un palm e mig, al qual sia </line><line id="pp121l11">cana subtil en le cap de lu. E la manieyra del eyssiment de la urina </line><line id="pp121l12">per aquel es que prenguas le fiel doblat e lies en la extramitat de lu </line><line id="pp121l13">lana o coto per bona liadura; e entrometas las extramitatz del fiel en </line><line id="pp121l14">la partida dejos de la ciringua, e inscideys am las forfexs si </line><line id="pp121l15">superflueys alcuna causa de la lana, mays intromet la en la canula am </line><line id="pp121l16">vehemencia . . . . E aprop enongeys la ciringua am boder e am album </line><line id="pp121l17">de huou. E fay cezer le malaute sobre la selha, e embroca la vesiqua de </line><line id="pp121l18">lu e la vergua am olis umitz, e oli de oliva e ayguaros. E aprop </line><line id="pp121l19">entromet la ciringua am facilitat entro que pervengua a la razit de la </line><line id="pp121l20">vergua; e aprop dobla la vergua desus a la partida del embelic; e </line><line id="pp121l21">aprop empelleys la ciringua dintz aquela; e aprop empelleys aquela </line><line id="pp121l22">entro que pervengua a la vesica, e aquela centa le malaute esser </line><line id="pp121l23">pervenguda a la causa vuoda, e no es fayt asso segon aquest orde, </line><line id="pp121l24">sino le meat en le qual va a tortuositat. E aprop exten le fiel am la </line><line id="pp121l25">lana petit a petit, quar la urina siec la lana. Aprop extratz aquela e </line><line id="pp121l26">fay per curacio urina, e usa ciringua, no cesses fer aquo e usa </line><line id="pp121l27">ciringua entro que sia evacuada la vesica e le malaute atrobe </line><line id="pp121l28">alleviacio.</line></p><pb n="122"/>
				<p id="p446"><line id="pp122l01">Capitol .lix. De qualitat de clisterizacio de la vezica am clampcedra </line><line id="pp122l02">e am semblantz instrumentz les quals sian acordants ad aquo. </line></p>
				<p id="p447"><line id="pp122l03">Quan accideys en la vesica ulceracio o apostema, o sanc congilat </line><line id="pp122l04">en aquela, o es coartat poyredura, e vols en aquela destillar ayguas e </line><line id="pp122l05">medicinas, lahoras sia fayt am instrument le qual es apelat </line><line id="pp122l06">clampcedra, e aquesta es la forma de lu: </line></p>
				<p id="p448"><line id="pp122l07">. . . . sino que en la extramitat de lu es sorda, so es clausa. Et en </line><line id="pp122l08">aquela so tres traucs: dos de la una partida . . . ., ayssi quo vezes. En </line><line id="pp122l09">le comensament es loc concau, en le qual es aquo que es enpellit, e sia </line><line id="pp122l10">segon quantitat que oppile aquel, ses addicio, entro que quan alcuna </line><line id="pp122l11">causa es ab aquel tirada de las humiditatz, sia atirada, e quan es </line><line id="pp122l12">expellida, am aquo sia atirada, e quan es expellit lonc, segon que fa </line><line id="pp122l13">clampcedra am la qual es phicat naphta en las batalhas de mar. </line><line id="pp122l14">Donc cum tu vols prohicir humiditatz en la vesica, entromet la </line><line id="pp122l15">extremitat de clapcedra en la humiditat, e atira am aquel aquo que es </line><line id="pp122l16">empellit a las partidas desus, quar la humiditat es atirada en la </line><line id="pp122l17">conquavitat de clapcedra. E aprop entromet la extramitat de </line><line id="pp122l18">clapcedra en la vergua segon que havem recomtat en la ciringua; e </line><line id="pp122l19">aprop empelleys la humiditat am aquo que empelleys, quar aquela </line><line id="pp122l20">humiditat perve a la vesica tantost, e le malaute cent aquela. </line><line id="pp122l21">Forma del cristeri subtil am le qual la vesica es cristerizada, e es </line><line id="pp122l22">aquela la forma: </line></p><pb n="123"/>
				<p id="p449"><line id="pp123l01">E sia fayta de argent o de lato, de la qual le cap pus aut sia semblant a </line><line id="pp123l02">petita pluma, e dejos lu cana dedintz liament. E aprop pren vesica </line><line id="pp123l03">de moto, e pausa en aquela la humiditat que vols cristirizar en la </line><line id="pp123l04">vesica, e aprop lia aquela entre dos am fort liguatura am fiel doble, e </line><line id="pp123l05">escalfa aquela humiditat sobre le foc. E aprop entromet la </line><line id="pp123l06">extremitat del cristeri en la vergua. E aprop estrenh la tua ma sobre la </line><line id="pp123l07">vesica am la humiditat am strectura descent entro que·l malaute </line><line id="pp123l08">centa que aquela humiditat ja es pervenguda a la vesica. Mays si a tu </line><line id="pp123l09">no es present vesica, lahoras tu pren una pessa de parguames e fay de </line><line id="pp123l10">aquel cercle; e perfora aquel de tota la sua retonditat; e aprop </line><line id="pp123l11">entromet fiel fort en aquels traucs, ayssi quo so revolgut; e aprop </line><line id="pp123l12">agregua le cercle ayssi quo es agreguat alsofatur, pus que tu pausas en </line><line id="pp123l13">aquel aquo que tu vols de las humiditatz, e olis e ayguas. E aprop tu </line><line id="pp123l14">lia aquel en le instrument e fay am aquel ayssi cum has fayt am </line><line id="pp123l15">la vesica, e exprescio am la tua ma entro que la humiditat pervengua a </line><line id="pp123l16">la vesica. </line></p>
				<p id="p450"><line id="pp123l17">Capitol .lx. De extraccio de peyra. </line></p>
				<p id="p451"><line id="pp123l18">Nos ja havem dit en la divisio las specias de peyra e curacio de lu </line><line id="pp123l19">am medicinas, e la diferencia entre peyra engendrada en los ronhos e </line><line id="pp123l20">peyra engendrada en la vesica, e les senhals de aquela. E havem dit la </line><line id="pp123l21">peyra en la qual catz operacio am ma, e seccio. E la peyra engendrada </line><line id="pp123l22">en la vesica propriament es aquela que es ficada en la vesica. E yeu so </line><line id="pp123l23">narrant aquel am exposicio manifesta e abreviacio. </line></p>
				<p id="p452"><line id="pp123l24">Donc dic que peyra engendrada en la vesica majorment ve als </line><line id="pp123l25">enfantz; e dels senhals de lu es que la urina que es eyssida de la vesica </line><line id="pp123l26">es semblant a aygua en la sua subtilitat, e apar en aquela arena; e le </line><line id="pp123l27">malaute fregua la sua vergua, e motas veguadas pen, e aprop es </line><line id="pp123l28">dressada; e am aquo yeys foro le cul en motz de aquels. E es laugiera </line><line id="pp123l29">la sanacio dels enfants de aquela entro que han conseguitz .xiiii. ans; </line><line id="pp123l30">e es dificil curacio en les viels. Mays en les joves es migiera per </line><line id="pp123l31">aquo quar es entre aquels. E de aquel del qual la peyra es major e la </line><line id="pp123l32">curacio es pus leugiera; E si es pauca, es contraria ad aquela. </line></p>
				<p id="p453"><line id="pp123l33">Donc cum pervenem a la curacio de aquela, cove al</line><pb n="124"/><line id="pp124l01">comensament de aquela que mondifiquem le malaute am cristeri le qual </line><line id="pp124l02">extragua tota la fenda la qual es en les sieus budels; quar aquela fenda </line><line id="pp124l03">alcunas veguadas prohibeys la envencio de la peyra deves la </line><line id="pp124l04">inquisicio de lu. E aprop sia pres le malaute am les sieus pes e sia contosit e </line><line id="pp124l05">maugut enjos per so que la peyra descenda al preon de la vesica, o </line><line id="pp124l06">que saute de loc aut alcunas veguadas. E aprop fay aquel cezer entre </line><line id="pp124l07">las tuas mas preparat, e las mas de lu sian dejos las coysas de lu, per </line><line id="pp124l08">so que la vesica tota sia fayta declinant a las partidas dejos. E aprop </line><line id="pp124l09">perquier aquela e tota aquela deforo. Donc si sentes la peyra en </line><line id="pp124l10">l’espazi, lahoras tu te coyta tantost am seccio sobre lu. E si no catz de </line><line id="pp124l11">tot dejos le tieu tocament, lahoras cove que tu untes am oli le tieu dit </line><line id="pp124l12">indic de la ma sinistra, si malaute es enfant, o le dit miga si es jove </line><line id="pp124l13">complit, e entrometas aquel en le sieu cul. E perquier de la peyra </line><line id="pp124l14">entro que stia dejos le tieu dit. E converteys aquela petit a petit </line><line id="pp124l15">entro al col de la vesica. E aprop prem sobre aquel am lo tieu dit, e </line><line id="pp124l16">expelleys aquel a las partidas defora ves le loc del qual vos la seccio. E </line><line id="pp124l17">comanda al ministra que prema la vesica am la sua ma; e comanda a </line><line id="pp124l18">un autra ministra que am la sua ma dextra extenda les genetius a las </line><line id="pp124l19">partidas desus, e am la sua autra ma remaugua la codena la qual es </line><line id="pp124l20">dejos les genetius, en partida del loc en le qual se fa la seccio. E aprop </line><line id="pp124l21">entromet espatum be inscident del qual aquesta es la forma de lu: </line></p>
				<p id="p454"><line id="pp124l22">e scindeys en lu aquo que es entre·l cul e·ls genetius, no en le mieg </line><line id="pp124l23">loc, abantz al latz de la coyssa sinistra; e sia la seccio sobre aquela </line><line id="pp124l24">peyra e·l tieu dit sia en le cul, . . . . e sia fayta seccio transversa, </line><line id="pp124l25">per que la seccio defora sia ampla e dedintz streyta segon la quantitat </line><line id="pp124l26">que egrecio de la peyra sia a lu possibla, e no major, quar fort leu </line><line id="pp124l27">comprem le tieu dit le qual es en le cul la peyra deves la seccio, e es </line><line id="pp124l28">foro-getada ses defacultat. </line></p>
				<p id="p455"><line id="pp124l29">E sapias que de la peyra es alcuna a la qual so angle e margers, </line><line id="pp124l30">per que le eyssiment de lu es fayt deficil per aquo. E de aquela aquo </line><line id="pp124l31">es leon semblant a glan, e es redonda, e es fayt de lu leugier </line><line id="pp124l32">eyssiment. Donc si es aquela al qual so angles e marger, ajusta en la</line><pb n="125"/><line id="pp125l01">fissura. E si no es ayssi foro-getada, lahoras cove que tu engenes sobre </line><line id="pp125l02">aquel, o que strenguas sobre aquel am gesti decentment, la </line><line id="pp125l03">extremitat del qual sia ayssi cum lima am le qual strenguas sobre la </line><line id="pp125l04">peyra, e no evasesca de lu; o que entrometas dejos lu instrument </line><line id="pp125l05">subtil de curvada extremitat. Mays si tu no podes sobre aquel, </line><line id="pp125l06">lahoras tu amplifica le trauc un petit, e si tu veus flux de sanc, </line><line id="pp125l07">abscindeys en strenh aquel am vitriol trissat. </line></p>
				<p id="p456"><line id="pp125l08">Mays si la peyra es mays de una, lahoras al comensament tu </line><line id="pp125l09">impelleys la ma a la boca de la vesica, e aprop inscideys sobre lu; e </line><line id="pp125l10">aprop impelleys un petit aprop aquo; e semblantment fay si son </line><line id="pp125l11">motas mays de doas. </line></p>
				<p id="p457"><line id="pp125l12">E si es peyra mot gran, lahoras ignorancia es que tu inscidas aquel </line><line id="pp125l13">am gran seccio, quar accideys al malaute una de doas causas: o que </line><line id="pp125l14">mora o que endevengua a lu destillacio de urina continuabla, per </line><line id="pp125l15">aquo quar le loc no es de tot consolidat. Mays aministra expulcio de </line><line id="pp125l16">lu entro que sia fora-getada, o engenia en la fractura de lu am las </line><line id="pp125l17">forfexs entro que extragua aquela en pessas. Donc cum tu auras </line><line id="pp125l18">cumplit la tua opperacio, lahoras omple la plagua de enses de aloe e </line><line id="pp125l19">de sanc de drago, e strenh aquel. E pausa sobre aquel drap enfus en </line><line id="pp125l20">oli e vi, o en oli rozat e aygua frega, per so que apostema caut sia </line><line id="pp125l21">cedat. E aprop resupina le malaute sobre le sieu col, e no deslias le </line><line id="pp125l22">liament entro al tertz dia. E cum aquel auras desliat, embroca le loc </line><line id="pp125l23">am aygua e mot oli, e aprop cura aquel am enguent diafinicon e am </line><line id="pp125l24">enguent diabazilicon entro que sia sanat. Mays si en la plagua </line><line id="pp125l25">accideys apostema caut, adhust e corrosiu, e de aquel semblantz </line><line id="pp125l26">ayssi cum si le sanc es en la vesica congelat, e per lu es la hurina </line><line id="pp125l27">prohibida (e aquo es conogut per la egressio del sanc am urina), </line><line id="pp125l28">a donc entromet lo tieu dit en la plagua e extratz aquel sanc, quar si </line><line id="pp125l29">roman provoca la vesica a corropcio de la vesica e de lu putrefaccio. </line><line id="pp125l30">E aprop lava la plagua am vi agre, aygua e sal, e am opposicio a tota </line><line id="pp125l31">specia, am aquo que conveneys a lu de la curacio entro que sia sanat. </line><line id="pp125l32">E cove en las horas de tota la curacio que tu lies amdos las coyssas e </line><line id="pp125l33">ajustes las medicinas las quals so pausadas sobre le loc. </line></p>
				<p id="p458"><line id="pp125l34">E si la peyra es petita e es en le meat de la vergua, e es ficat en lu, </line><line id="pp125l35">e eyssement de urina es prohibit, lahoras cura aquel am aquo que yeu </line><line id="pp125l36">recomti denant que pervenguas a seccio, quar tropas veguadas per </line><line id="pp125l37">aquesta curacio yest acusat de seccio; e ja yeu e esproat aquo, e es</line><pb n="126"/><line id="pp126l01">que tu prenguas un perforador de ferr alfelut, del qual aquesta es la </line><line id="pp126l02">forma de lu: </line></p>
				<p id="p459"><line id="pp126l03">de triangulada extramitat, agut, ficat en fust. E aprop pren fiel, e lia </line><line id="pp126l04">am aquel la vergua dejos la peyra per so que no retorne a la vesica. E </line><line id="pp126l05">aprop entromet le ferr en la vergua, perforant am fecilitat entro </line><line id="pp126l06">que·l perforador vengua ad aquela peyra. E revolveys le perforador am la </line><line id="pp126l07">tua ma en aquela peyra petit a petit, e tu perforsa la perforacio de lu </line><line id="pp126l08">entro que fassas aquel del autra part penetrar; quar la urina tantost </line><line id="pp126l09">es absolta. E aprop prem la tua ma sobre aquo que es romas de la </line><line id="pp126l10">peyra de la partida deforo de la vergua, quar aquela es trinquada, e es </line><line id="pp126l11">foro-getada am la urina, e le malaute es sanat. Mays si aquesta curacio </line><line id="pp126l12">no es a tu aparelhada per alcuna causa la qual prohibeys de aquela, </line><line id="pp126l13">lahoras lia un fiel dejos la peyra, e autra fiel desus la peyra. E aprop </line><line id="pp126l14">encideys sobre la peyra en aquela vergua entre doas liaduras. E aprop </line><line id="pp126l15">extratz aquela. E aprop deslia le liament e mondifica le sanc </line><line id="pp126l16">congilat, le qual es fayt en la plagua. E no es necessari liament de fiel </line><line id="pp126l17">dejos la peyra, sino per que no retorne a la vesica, e l’autre liament </line><line id="pp126l18">desus sino, quar quan es desliat le fiel aprop la egrecio de la peyra, la </line><line id="pp126l19">codena retorna a son loc e cobra la plagua. E per aquo es a tu </line><line id="pp126l20">necessari quan lias le fiel desus, que tu eleves la codena a las partidas </line><line id="pp126l21">desus, o que retorne deves le tieu compliment, e cobra la plagua ayssi </line><line id="pp126l22">co havem dit. </line></p>
				<p id="p460"><line id="pp126l23">Capitol .lxi. De extraccio de peyra de las femnas. </line></p>
				<p id="p461"><line id="pp126l24">Peyra en las femnas pauc es engendrada. Mays si ve peyra ad </line><line id="pp126l25">alcuna de aquelas, lahoras dificil es la curacio de lu, e es prohibida </line><line id="pp126l26">per tropas manieyras. La una de lor es quar la femna fort leu es </line><line id="pp126l27">verges. E la segonda es quar tu no trobas femna be scient que </line><line id="pp126l28">descroba si meteyssa al metge quan es casta, o es de las femnas </line><line id="pp126l29">haventz maritz. La tersa es quar tu no hatrobas femna be sabent </line><line id="pp126l30">aquesta art, majorment la operacio am ma. E la quarta es que·l loc </line><line id="pp126l31">de la seccio sobre peyra en las femnas es longinc del loc de la peyra,</line><pb n="127"/><line id="pp127l01">per que indigeys de seccio preonda, e en aquela es temor. Mays si </line><line id="pp127l02">necessitat provoca a tu ad aquo, lahoras cove que tu prenguas una </line><line id="pp127l03">femna metga be scient, e pauc es atrobada. Mays si tu es privat de </line><line id="pp127l04">aquela, lahoras cerca metga quast e subtil, o presenta una femna </line><line id="pp127l05">matrona be esenhada en le feyt de las femnas, o femna que en </line><line id="pp127l06">aquesta art ennueys partida del art. Donc fay aquela present, e </line><line id="pp127l07">comanda a lu que fassa tot aquo que tu li mandaras, de la enquisicio </line><line id="pp127l08">sobre la peyra al comensament; la qual causa es que reguarde si la </line><line id="pp127l09">femna es verges, lahoras cove que meta lo sieu dit en le cul de lu e </line><line id="pp127l10">quiera la peyra. Donc si atroba aquela, coarte aquela dejos le sieu dit, </line><line id="pp127l11">e lahoras comanda a lu que inscida sobre aquela. Mays si no es verge, </line><line id="pp127l12">lahoras comanda a la matrona que entrometa lo sieu dit en le conh de </line><line id="pp127l13">la malauta e enquiera sobre la peyra, pus que pausa la sua ma sinistra </line><line id="pp127l14">sobre la vesica, e comprem aquela am bona comprecio. Donc si </line><line id="pp127l15">atroba aquela, lahoras cove que gradantment maugua aquela </line><line id="pp127l16">de l’orrifici de la vesica a las partidas dejos am somman de la sua vertut </line><line id="pp127l17">entro que pervengua am aquel a la razit de la coyssa. E aprop inscida </line><line id="pp127l18">sobre aquela apposicio de la maytat del conh deves la razit de la </line><line id="pp127l19">coyssa de qualque part sia a lu parada e cent la peyra en aquela </line><line id="pp127l20">partida, e·l dit de lu no sia remaugut de la peyra coartan dejos lu. E </line><line id="pp127l21">la seccio sia pauca al comensament; e aprop entrometa lo ray sobre </line><line id="pp127l22">aquela seccio, e si sent la peyra, lahoras ajuste en seccio segon la </line><line id="pp127l23">quantitat la qual sap que la peyra sira getada de aquela. </line></p>
				<p id="p462"><line id="pp127l24">E sapias que las specias de peyra son motas: quar de aquelas es </line><line id="pp127l25">pauca e gran, e leon e aspra, e longua e redonda, e havent ramps. </line><line id="pp127l26">Donc tu sapias quantas specias so de lu per aquo que tu signifiques </line><line id="pp127l27">sobre aquo que vols. E si tu veus flux de sanc, ajusta en le loc vetriol </line><line id="pp127l28">trissat e te aquela per una hora entro que sia abscindit le sanc, e </line><line id="pp127l29">aprop retorna a la tua operacio entro que la peyra sia fora-getada. E </line><line id="pp127l30">fay que prepares am tu dels instrumentz les quals e ditz en la </line><line id="pp127l31">extraccio de peyra en les homes, per so que sias ajudat per aquels en </line><line id="pp127l32">la tua operacio. E si tu veus flux de sanc, e sabes que la expulcio del </line><line id="pp127l33">sanc es de la arceria que es insciza, lahoras tu pausa polvera sobre le </line><line id="pp127l34">loc e estrenh aquel am pulvils e strictura descent, e no iteras aquo; e </line><line id="pp127l35">layssa la peyra e no extraguas aquela, quar fort leu morira la malauta. </line><line id="pp127l36">E aprop cura la plagua. Donc cum es cedada la acuitat del sanc aprop </line><line id="pp127l37">alcus jorns, e·l loc se poyreys, lahoras tu retorna a la tua operacio </line><line id="pp127l38">entro que la peyra sia fora-getada. </line></p><pb n="128"/>
				<p id="p463"><line id="pp128l01">Capitol lxii. De seccio sobre ernia acoza. </line></p>
				<p id="p464"><line id="pp128l02">Hernia ayguoza no es sino agregacio de humiditat en le ciphac </line><line id="pp128l03">blanc lo qual es dejos la codena dels genetius contenent le huou, e es </line><line id="pp128l04">nompnat ciphac. E alcunas veguadas es en le propri pannicol le qual </line><line id="pp128l05">a lu preparec natura en la partida del huou, entro que sia cuyat que </line><line id="pp128l06">ja es autre huou; e es la codena del genetiu entre le ciphac blanc </line><line id="pp128l07">le qual havem dit, e no es aquo sino tart. E la generacio de aquest </line><line id="pp128l08">hernia es per debelitat la qual accideys als genetius, per que ad aquels </line><line id="pp128l09">es efundunda aquesta materia, e alcunas vetz accideys per percuscio </line><line id="pp128l10">fayta sobre les genetius. E aquesta humiditat es havent motas colors, </line><line id="pp128l11">quar la color de lu o es declinant a citrina o a sanguinent, o rog, o es </line><line id="pp128l12">negra feculenta, o es ayguosa blanqua, e es aquo que es mays. </line></p>
				<p id="p465"><line id="pp128l13">E les senhals per les quals es saubut on es aquesta agreguacio de </line><line id="pp128l14">aygua so aquestz: quar si es en le ciphac blanc le qual havem dit, </line><line id="pp128l15">lahoras le apostema es redon declinant un pauc a longitut ayssi cum </line><line id="pp128l16">figura de huou, e appar le genetiu, quar la humiditat conte aquel de </line><line id="pp128l17">tota part. E si la humiditat es en le propri pannicol, lahoras le </line><line id="pp128l18">apostema es redon am partida del huou e per aysso hom estima que </line><line id="pp128l19">es autre huou. E si la humiditat es entre la codena dels genetius e·l </line><line id="pp128l20">ciphac blanc, lahoras catz dejos le centiment. E cum tu vols la </line><line id="pp128l21">cognicio de la color de la humiditat, lahoras tu esproa la color de la </line><line id="pp128l22">humiditat en le apostema am entromes cayrat del qual la forma es </line><line id="pp128l23">precedida; e segon aquo que es eyssit en le vestigi del entromes, </line><line id="pp128l24">jutga de aquo que es dedintz lu. </line></p>
				<p id="p466"><line id="pp128l25">Donc quan nos vinem a la curacio de lu am ferr, lahoras cove que </line><line id="pp128l26">comandem al malaute que sia fleubotomat si aquo es a tu possibla, e </line><line id="pp128l27">vezes le cos de lu ple. E aprop sia resupinat sobre le sieu dos sobre </line><line id="pp128l28">alcuna causa un pauc auta, e pausa dejos lu motz draps. E aprop setz </line><line id="pp128l29">tu sobre la part sinistra de lu, e comanda al ministra que segua a la </line><line id="pp128l30">dextra de lu, le qual extenda la sua vergua a hun de dos latz a la </line><line id="pp128l31">codena dels genetius e a la partida del mirac del ventre. E aprop pren </line><line id="pp128l32">spatum lat e scindeys la codena dels genetius del mieg loc per la </line><line id="pp128l33">longitut entro prop le pentenilh. E sia fayta la seccio segon rectetut </line><line id="pp128l34">engualment distant de la linha que deveseys la pel dels genetius, </line><line id="pp128l35">entro que pervengua al ciphac blanc comprehendent. E excorja </line><line id="pp128l36">aquel, e observa, e guarda te per aysso que tu no inscidas aquel; e la </line><line id="pp128l37">tua excoriacio am la qual aquel excorjas per partida jassia que sia</line><pb n="129"/><line id="pp129l01">suspenduda am le huou mays e subtilment escruta am la excoriacio </line><line id="pp129l02">segon la quantitat a tu possibla. E aprop perfora le ciphac ple de </line><line id="pp129l03">aygua am perforacio ampla, e extratz tota l’aygua. E aprop separa </line><line id="pp129l04">entre doas labias de la seccio am uncis, e exten le ciphac a las </line><line id="pp129l05">partidas desus; e no toques la codena les genetius comprehendent, e </line><line id="pp129l06">inscideys le ciphac en aquela manieyra que es a tu possible. E </line><line id="pp129l07">inscideys aquel am la sua totalitat o en pessas, e majorment le sieu </line><line id="pp129l08">latz subtil, quar si tu no perscrutas exquisidament la inscizio de lu, no </line><line id="pp129l09">es fayta segurtat que la aygua no retorne. </line></p>
				<p id="p467"><line id="pp129l10">Mays si le huou procezeys de aquela defora de la sua codena en la </line><line id="pp129l11">ora de la tua operacio, lahoras quan tu auras complida la seccio del </line><line id="pp129l12">ciphac, retorna dedintz aquel, e aprop ajusta las doas labias de la </line><line id="pp129l13">codena dels genetius am sutura, e aprop cura aquel ayssi cum las </line><line id="pp129l14">autras plagua, entro que sia sanat. </line></p>
				<p id="p468"><line id="pp129l15">E si atrobas le huou corromput per autra malautia, lahoras cove </line><line id="pp129l16">que tu lies les vayssels les quals so sore le suspensori, e extrat le huou, </line><line id="pp129l17">e aprop cura aquel am aquo que havem dit. </line></p>
				<p id="p469"><line id="pp129l18">Mays si l’aygua es agreguada en doas partidas esemps, lahoras </line><line id="pp129l19">sapias que doas son las ernias; donc inscideys aquela partida segon </line><line id="pp129l20">que has feyt en l’autra engualment; e si es a tu vist que sia una opera, </line><line id="pp129l21">lahoras tu la fay. E aprop tu abstergiys le sanc, e entramet en las </line><line id="pp129l22">seccios lana submersa en oli o en oli rozat; e pausa deforo autra lana </line><line id="pp129l23">la qual tu as submersa en vi e oli, e expandeys aquela sobre dos </line><line id="pp129l24">genetius e·l mirac del ventre; e pausa desobre draps doblatz e </line><line id="pp129l25">pulvils, e lia aquels desobre am liament le qual es segon aquesta </line><line id="pp129l26">forma: </line></p>
				<p id="p470"><line id="pp129l27">e aprop sian preses dos draps e sian humplitz de lana </line><line id="pp129l28">carmenada segon aquesta semblansa; e sian faytas las </line><line id="pp129l29">extremitatz am les quals es premut de coto o de lana </line><line id="pp129l30">humida, e sian agreguatz am strectura en le braguier </line><line id="pp129l31">de las braguas, e la una de las extremitatz prengua del </line><line id="pp129l32">cul entro al dos, e la segonda prengua a la partida del </line><line id="pp129l33">pantenilh, e dos extramitatz sobre dos coyssas dejos e </line><line id="pp129l34">dos extramitatz autras sobre dos angonars, e tota extrictura sia </line><line id="pp129l35">ajustada en le braguier de las braguas. </line></p>
				<p id="p471"><line id="pp129l36">E alcunas veguadas aquesta hernia es medicada artificialment am </line><line id="pp129l37">cauteri en loc de seccio am ferr; e es que tu prenguas cauteri cutellar </line><line id="pp129l38">subtil e que inscidas am aquel la codena dels ginitius, e es ignit</line><pb n="130"/><line id="pp130l01">segon que havem recomtat entro que sia descubert le ciphac blanc </line><line id="pp130l02">contenent la aygua, e lahoras tu pren cauteri segon aquesta forma: </line></p>
				<p id="p472"><line id="pp130l03">e es asemblat a letra greca. E aprop perfora am aquel ciphac, e </line><line id="pp130l04">es ignit entro que tota la humiditat sia fora-gitada. E aprop exten le </line><line id="pp130l05">ciphac am uncis, e excorja am uncis, e excorja am cauteri subtil ignit; </line><line id="pp130l06">e inscideys aquel segon que es a tu possible entro que eradiques tot </line><line id="pp130l07">lu; e guarda te del huou que·l foc no·l toque. E sapias que aquesta </line><line id="pp130l08">operacio es pus salva e pus longinqua de flux de sanc, e milhor que </line><line id="pp130l09">operacio am seccio. Mays si a tu fa contrarietat apostema caut en la </line><line id="pp130l10">hora de seccio o en hora de cauteri, o flux de sanc, lahoras cove que </line><line id="pp130l11">tu cures qual contrarietat fa a tu per aquo, am curacio la qual </line><line id="pp130l12">conveneys a lu segon que es dit. </line></p>
				<p id="p473"><line id="pp130l13">Mays si le malaute es pauruc, e no spera la segonda operacio per </line><line id="pp130l14">la sua horribilitat, lahoras administra perforacio segon que yeu </line><line id="pp130l15">recomti aquo; e es quan es certificat deves tu, per aquo que havem </line><line id="pp130l16">dit de las significacios, que aquela hernia es ayguosa. Lahoras cove </line><line id="pp130l17">que tu fassas sezer le malaute sobre alcuna cezelha elevada, aprop </line><line id="pp130l18">perfora le apostema en la partida pus bassa de lu am spatum lat, e </line><line id="pp130l19">pausa la perforacio segon la longitut del cos. E sia la apercio ampla </line><line id="pp130l20">entro que corro tota l‘aygua. E aprop pausa sobre le loc coto e lia </line><line id="pp130l21">aquel e layssa aquel, per so que corro le romanent de l’aygua. E </line><line id="pp130l22">aprop cura aquel entro que la plagua sia sanada. </line></p>
				<p id="p474"><line id="pp130l23">Mays si contrarietat es a la egrecio de l’aygua en aquela hora tu </line><line id="pp130l24">perforas aquela: e aquo no es fayt sino per aquo quar le pannicol </line><line id="pp130l25">blanc en le orrifici de la plagua fa contrarietat e prohibeys le </line><line id="pp130l26">eyssiment de l’aygua, lahoras cove que tu metas en la plagua pena o </line><line id="pp130l27">instrument am la qual es extrayta l’aygua dels ydropitz, la forma </line><line id="pp130l28">del qual es precedida; o ajusta en la opprecio de la plagua un petit. </line><line id="pp130l29">E sapias que l’aygua retorna, e es agueguada aprop .vi. meses o </line><line id="pp130l30">enaviro aquels; e cum es agreguada, lahoras sia perforat segon </line><line id="pp130l31">aquela meteyssa manieyra, quar le malaute ayssi passara les sieus </line><line id="pp130l32">dias. </line></p><pb n="131"/>
				<p id="p475"><line id="pp131l01">Capitol .lxiii. De seccio sobre hernia carnosa e la curacio de lu. </line></p>
				<p id="p476"><line id="pp131l02">Sapias que en la seccio sobre aquesta hernia es temor perdusent a </line><line id="pp131l03">pernicia en las majors disposicios; per que a mi es vista la dimissio de </line><line id="pp131l04">lu e esser salvat per aquela milhor. E yeu so rememorant la operacio </line><line id="pp131l05">en aquela e las specias dels apostemas. </line></p>
				<p id="p477"><line id="pp131l06">Donc, dic que l‘apostemas natz en les cos dels quals les genetius </line><line id="pp131l07">so conponutz e es fayt aquo per motas causas: o per superfluitat </line><line id="pp131l08">aguda agra, la qual es efundida als genetius, o per percuscio. E es la </line><line id="pp131l09">color de la apostema segon la color del cos, e no es atrobat en lu </line><line id="pp131l10">dolor, e es apostema greu. E fort leu es apostema lapificada, del qual </line><line id="pp131l11">la color es fosca, e no es centiment a lu. E alcunas veguadas es fayt </line><line id="pp131l12">per nodacio de las arcerias, e per imflacio de aquelas ayssi quo ja es </line><line id="pp131l13">perceubut la rememoracio de lu, o per imflacio de venas. Mays aquo </line><line id="pp131l14">que es per imflacio de arcerias es conogut per la dispercio de la </line><line id="pp131l15">apostema quan compremas aquela am les tieus ditz; e no cove que </line><line id="pp131l16">aquel toques. Mays aquel que es fayt per imflacio de vena no es </line><line id="pp131l17">dispergut de lu alcuna causa deves la compressio am les ditz. E ja es </line><line id="pp131l18">possible que sobre aquesta specia sia fayta seccio e sobre les autres </line><line id="pp131l19">carns; e es que tu inscida la codena dels genetius, e aprop esten le </line><line id="pp131l20">huou a las partidas desus, e extratz aquel del ciphac blanc, e deliura </line><line id="pp131l21">le suspensori dels vaysels, e ligua les, e inscideys le suspensori pus que </line><line id="pp131l22">tu deliuras aquel de tota partida de las partidas del huou. Donc si </line><line id="pp131l23">l’huou ja es am aquelas carnadas consolida, lahoras cove que tu </line><line id="pp131l24">extraguas le huou e inscidas aquel. E si es adherencia entro alcuna </line><line id="pp131l25">causa del ciphac, o entre aquo que es entre les bayssels, lahoras cove </line><line id="pp131l26">que tu deliures tota aquela adherencia e inscidas aquela per inscizio </line><line id="pp131l27">redonda. Mays si es nativitat de carn en le loc de la adherencia la qual </line><line id="pp131l28">es detras, lahoras cove que tu inscidas tot aquo que es de lu, e </line><line id="pp131l29">extraguas le huou ayssi cum havem dit. Donc cum es complida la tua </line><line id="pp131l30">operacio, lahoras omple la plagua de lana imfuza en oli rozat e vi; e </line><line id="pp131l31">aprop cura aquela am l’autra curacio entro que sia sanat. </line></p>
				<p id="p478"><line id="pp131l32">Capitol .lxiv. De la curacio de hernia que es de vitz. </line></p>
				<p id="p479"><line id="pp131l33">Vit es apostema envolut per alcuna envolucio semblant a broto </line><line id="pp131l34">am mollificacio dels testiculs, e es fayt dificil movement exercitiu e
</line><line id="pp131l35">deambulacio sobre le malaute. E en la curacio de aquesta malautia es </line><line id="pp131l36">per temor per aquo del qual es precedida rememoracio. Empero cove </line><line id="pp131l37">que diguam opperacio en aquela segon que fero les primiers. E dic </line><line id="pp131l38">que cove que fassas sezer le malaute sobre una cezelha elevada; e </line><line id="pp131l39">aprop enpelleys le suspensori dels testiculs a las partidas dejos; e </line><line id="pp131l40">aprop te la codena dels genetius am les tieus ditz am les baysels que </line><line id="pp131l41">so probdas a la vergua; e tengua aquels autre ministre que tu, e </line><line id="pp131l42">extenda aquels am extencio vehement. E aprop inscideys am spatum </line><line id="pp131l43">lat agut per seccio traversa en le dreyt dels vaysels entro que sian les </line><line id="pp131l44">vayssels descubertz. E aprop excorja de tota partida ayssi quo a tu </line><line id="pp131l45">havem dit en extraccio de arceria las quals so en las templas. E </line><line id="pp131l46">aprop fica en aquelas un’agulha en la qual sia fiel doble, e lia aquel en </line><line id="pp131l47">le primier del locs en les quals accideys vit, e lia aquel autra veguada </line><line id="pp131l48">en le derier de lor. E aprop inscideys aquels en le mieg loc per seccio </line><line id="pp131l49">dreyta segon la longuesa del cos, e extratz aquo que es agreguat de las </line><line id="pp131l50">humiditatz fetulentas e corruptas. E aprop cura la plagua am curacio </line><line id="pp131l51">de las autras plaguas en las quals vols sania esser engendrada per so </line><line id="pp131l52">que caian les vaysels les quals noyreysso un de dos genetius, quar no </line><line id="pp131l53">es mal per aquo. Mays si accideys vit a totz les bayssels, lahoras cove </line><line id="pp131l54">que·ls testicols sian extragutz o que les testicols per aquo se cequo </line><line id="pp131l55">am les vayssels, per que sia privat de tot nutriment per la inscizio dels </line><line id="pp131l56">vayssels, e que sian estaborits, o que cequo per so que no sia </line><line id="pp131l57">juvament am aquels. </line></p>
				<p id="p480"><line id="pp131l58">Capitol .lxv. De la cura de hernia entestinal. </line></p>
				<p id="p481"><line id="pp131l59">Le adveniment de aquesta hernia es per seccio que endeve en le </line><line id="pp131l60">ciphac extendut sobre le ventre de part dels angunars del mirac del </line><line id="pp131l61">ventre, per que deysendo les budels de aquela ruptura ad alcu dels </line><line id="pp131l62">budels. E aquesta ruptura es o del ciphac o de excencio de lu, e </line><line id="pp131l63">accideysso aquestas doas specias per motas causas: o percussio, o </line><line id="pp131l64">per sautz, o per clamor, o per elevacio de alcuna causa greu, o per </line><line id="pp131l65">semblantz. E·l senhal de aquo, quan es per extencio del ciphac, es </line><line id="pp131l66">que accideys pauc a pauc en lonc temps, e no accideys soptament, e </line><line id="pp131l67">es apostema engual entro ves le preon per so quar le ciphac comprem </line><line id="pp131l68">le budel. E le senhal de lu es quan es per seccio del ciphac, quar al </line><line id="pp131l69">comensament fa accidir dolor vehement sobtament; e es apostema</line><pb n="133"/><line id="pp133l01">divers aparent dejos la codena propdana aparent, e aquo es per </line><line id="pp133l02">eyssiment del budel, e·l cos de lu a las partidas deforo del ciphac. E </line><line id="pp133l03">alcunas veguadas es fora-getat am le budel la tela, e es apelada aquesta </line><line id="pp133l04">hernia entestinal zirbal. E alcunas veguadas es fayta am </line><line id="pp133l05">ventositat, e alcunas veguadas corr en le budel fenda, e aqui es retenguda, </line><line id="pp133l06">e es am aquo gran pernitia3 del malaute, e alcunas veguadas fa </line><line id="pp133l07">endevenir dolor malvada e majorment quan es premut. </line></p>
				<p id="p482"><line id="pp133l08">E en la curacio de las especias de aquesta malautia am ferr es </line><line id="pp133l09">temor, per que cove que sia esquivat le cazament en aquela. E la </line><line id="pp133l10">manieyra de la operacio de aquela es que comandes al malaute que </line><line id="pp133l11">redugua le budel am la sua ma a las partidas dedintz de la sua </line><line id="pp133l12">conquavitat si obezeys al sieu retornament, e aprop sia envessat </line><line id="pp133l13">sobre le sieu col entre las tuas mas, e eleva las cambas de lu. E aprop </line><line id="pp133l14">sten la codena la qual siec la codena dels testicols a las partidas desus, </line><line id="pp133l15">e inscideys la codena dels testicols tota per le lonc; e aprop fiqua en </line><line id="pp133l16">doas labias de la seccio uncis segon que indigeysses a hubrir la seccio </line><line id="pp133l17">am aquels. E si’ la seccio segon la quantitat que a tu sia possible que </line><line id="pp133l18">de aquela le huou sia foro-getat. E aprop excorja aquela ciphaqueth les quals </line><line id="pp133l19">so dejos la codena dels testicols, entro que sia descubert le ciphac </line><line id="pp133l20">blanc dur de quascuna partida. Lahoras tu entromet le tieu dit en </line><line id="pp133l21">aquo que siec le testicol, en aquo que es entre ciphac blanc, le qual es </line><line id="pp133l22">dejos la codena del huou, e entre le ciphac segon, e absolve am </line><line id="pp133l23">aquel’adherencia que es en la partida detras del huou. E aprop mau </line><line id="pp133l24">am la ma la codena dels testicols a las partidas deforo, e am </line><line id="pp133l25">aysso exten le ciphac blanc en sus am la ma sinestra, e eleva le huou </line><line id="pp133l26">am le ciphac a la partida de la seccio; e comanda al ministre que </line><line id="pp133l27">extenda le huou ensus e tu dissolveys la adherencia que es detras am </line><line id="pp133l28">solucio complida. E cerqua am les tieus ditz que lay no sia alcuna </line><line id="pp133l29">causa del budel envelopat en le ciphac blanc dur. Mays si tu atrobas </line><line id="pp133l30">de lu alcuna causa, lahoras tu enpelleys aquel al ventre dejos. E aprop </line><line id="pp133l31">tu pren una agulha en la qual sia fiel gros fayt de .x. fiels, e entromet </line><line id="pp133l32">aquel deves le derier del ciphac, le qual es jos la codena dels testicols, </line><line id="pp133l33">la qual siec seccio; e aprop inscideys las extremitatz las quals </line><line id="pp133l34">emineysso del fiel entro que sian quatre fiels, e aprop compausa </line><line id="pp133l35">alcus de lor sobre alcuna figura en manieyra de crotz; e lia am aquel</line><pb n="134"/><line id="pp134l01">le ciphac del qual havem dit que es dejos la codena dels testicols am </line><line id="pp134l02">fort liament de dos partz. E aprop envolveys las extremitatz dels </line><line id="pp134l03">fiels e lia aquelas am liament vehement entro que alcu dels vayssels </line><line id="pp134l04">que noyrrisso aquels no puscan trametre alcuna causa per so que </line><line id="pp134l05">de aqui no accida apostema caut. E pausa autra veguada liament </line><line id="pp134l06">segon foro le primier liament, lonh de lu mens tres ditz; e aprop </line><line id="pp134l07">aquestz dos liaments layssa del ciphac le qual es dejos la codena dels </line><line id="pp134l08">testicols la quantitat de la grandeza del dit, e inscideys tot le </line><line id="pp134l09">romanent segon redondeza, e osta de lu le huou. E aprop inscideys </line><line id="pp134l10">en la partida dejos de la codena dels testicols per seccio de la qual </line><line id="pp134l11">corra sanc e sania ayssi cum havem recomtat en aquo que havem dit. </line></p>
				<p id="p483"><line id="pp134l12">E aprop aministra lana submersa en oli, e pausa en la plagua; e </line><line id="pp134l13">aministra le liament le qual havem recomtat (e alcunas veguadas le </line><line id="pp134l14">ciphac blanc es cauterizat, le qual havem dit aprop la inscizio de lu </line><line id="pp134l15">temen de flux de sanc, quar motas veguadas accideys aquels) e leyssa </line><line id="pp134l16">le liament entro que per si caia. Mays si le cazement de lu es tardat, </line><line id="pp134l17">lahoras de aygua cauda sia embrocat, e pausa sobre aquel entro que </line><line id="pp134l18">caia segon que havem dit. E aprop cura la plagua am l’autra curacio </line><line id="pp134l19">de las plaguas entro que sia sanat. </line></p>
				<p id="p484"><line id="pp134l20">Capitol .lxvi. De hernia ventosa. </line></p>
				<p id="p485"><line id="pp134l21">En aquesta hernia no e vist alcu que sia estat ardit sus la curacio de </line><line id="pp134l22">lu am ferr. E les primiers diyssero que es fayta ayssi cum havem </line><line id="pp134l23">recomtat en la hernia que es am vi; la qual es que tu lies les vayssels </line><line id="pp134l24">aprop la seccio sobre aquela am fecilitat de lu; e aprop secca en le mieg </line><line id="pp134l25">loc en enviro le apostema am aquo que obro aquel, entro que caian </line><line id="pp134l26">les vayssels. E cura la plagua segon que havem dit entro que sia sanada. </line></p>
				<p id="p486"><line id="pp134l27">Capitol .lxvii. De la disropcio que es fayta en les anguonars. </line></p>
				<p id="p487"><line id="pp134l28">Alcunas veguadas endeve ruptura en les angonars ayssi cum </line><line id="pp134l29">havem dit, e emineys le loc. E no deyssen als genetius alcuna causa</line><pb n="135"/><line id="pp135l01">dels budels al genetius; e si deyssen, aquo es pauc; e retorna s’en en </line><line id="pp135l02">totas horas. Mays si es prolonguat le temps am aquo, es ajustada </line><line id="pp135l03">fissura en le ciphac entro que deysenda le budel en le ciphac; e </line><line id="pp135l04">accideys aquo per la extencio del ciphac le qual es en le angonars </line><line id="pp135l05">ayssi cum havem dit, la qual causa es quar le ciphac es estendut, e </line><line id="pp135l06">aprop es mollificat e·l loc es apostemat e emineys. E la cura de lu es </line><line id="pp135l07">am cauteri ayssi quo es precedida la narracio de lu. E alcunas </line><line id="pp135l08">veguadas es curada am ferr segon aquesta manieyra: e es que·l malaute </line><line id="pp135l09">jagua sobre le sieu dos entre las tuas mas, e aprop secca le </line><line id="pp135l10">loc de la ruptura dels apostemas emineys am seccio per la latitut </line><line id="pp135l11">segon la quantitat de tres ditz. E aprop strenh le ciphac blanc que es </line><line id="pp135l12">jos la codena entro que sia descubert. E aprop pren le ray e pausa </line><line id="pp135l13">aquel sobre le loc eminent del ciphac, e prem aquel al preon del </line><line id="pp135l14">ventre. E aprop cus le dos locs eminentz sobre la extremitat del ray </line><line id="pp135l15">del ciphac, e ajusta am la sutura un de aquels am l’autre. E aprop </line><line id="pp135l16">extratz la extremitat del ray, e no inscidas del ciphac de tot, ni no </line><line id="pp135l17">extenda le huou, ni autra causa ayssi cum yeu te fi saber en la </line><line id="pp135l18">curacio de hernia entestinal. E aprop cura aquela am la curacio de </line><line id="pp135l19">las plaguas, e cum inscideyses les fiels, mundifica aquela e restaura la </line><line id="pp135l20">plagua entro que sia consolidada; quar le ciphac es contrayt e no es </line><line id="pp135l21">ajustada la eminencia de ruptura. E cauteri es milhor en aquest loc, </line><line id="pp135l22">quar es pus propda a salut. </line></p>
				<p id="p488"><line id="pp135l23">Capitol .lxviii. De mollificacio de la codena dels testiculs. </line></p>
				<p id="p489"><line id="pp135l24">Motas veguadas la codena dels testiculs en alcus homes es </line><line id="pp135l25">mollificada per aysso quar las carns que so entre aquela son </line><line id="pp135l26">mollificadas, e es fedat le reguardament de lu. Adonc necessari es ad </line><line id="pp135l27">aquel que es preguat en la curacio de lu que fassa jazer le malaute </line><line id="pp135l28">segon le sieu dos, e enscida tota la codena la qual es mollificada sobre </line><line id="pp135l29">la codena natural; e aprop que ajuste doas labias am la sutura. E si </line><line id="pp135l30">vols, cus en le comensament la superfluitat de la codena mollificada </line><line id="pp135l31">am tres cozeduras o quatre e am ferma sutura. E aprop inscideys </line><line id="pp135l32">entre las suturas; e aprop cura per curacio de las autras plaguas entro </line><line id="pp135l33">que sia sanat e caian les fiels. </line></p><pb n="136"/>
				<p id="p490"><line id="pp136l01">Capitol .lxix. De castracio. </line></p>
				<p id="p491"><line id="pp136l02">Sapias que castratio en nostre ley es excomengada, mays per </line><line id="pp136l03">causa es legut a mi que·m remembre de lu en aquest libre; e no es </line><line id="pp136l04">necessaria la rememoracio de lu sino per doas manieyras, de las quals </line><line id="pp136l05">es la una per so que aquo sia en la sciensa del metge quan es </line><line id="pp136l06">enterroguat de aquela, que sapia la curacio de lu al qual accideys; e </line><line id="pp136l07">l’autra manieyra es que nos motas vetz havem necessitat de castracio </line><line id="pp136l08">de autras bestias per les juvamentz nostres per aquelas, ayssi cum de </line><line id="pp136l09">motos, e de bocs, e de porcs, e de semblantz a las bestias. </line></p>
				<p id="p492"><line id="pp136l10">E donc dic que castracio es fayta en dos manieyras: o per atrissio, </line><line id="pp136l11">o per fissura a seccio. Mays en aquela que es fayta per atrissio, la via </line><line id="pp136l12">de la opera es que nos fassam cezer la bestia en aygua cauda entro </line><line id="pp136l13">que·ls genetius de lu sian mollificatz e sian linhitz e que pendan. E </line><line id="pp136l14">aprop pren aquels am la tua ma entro que sian resols e no apparescan </line><line id="pp136l15">dejos le tocament. Mays en castracio fayta per fissura e seccio, cove </line><line id="pp136l16">que tu tenguas la bestia e premas la codena dels testicols de lu am la </line><line id="pp136l17">ma senestra. E aprop lia le suspensori, e inscideys sobre quascun huou </line><line id="pp136l18">am una seccio entro que dos huous proceseysso. E aprop inscideys </line><line id="pp136l19">aquels pus que auras quascu excorjat. E no leysses sobre aquels del </line><line id="pp136l20">ciphac alcuna causa, sino le ciphac subtil le qual es sobre les vazes. E </line><line id="pp136l21">aquesta manieyra de castracio es milhor la qual es fayta per atrissio, </line><line id="pp136l22">quar atrissio fort leu layssa alcuna causa dels testicols per que la </line><line id="pp136l23">bestia desira coyt. E aprop cura la plagua entro que sia sanada. </line></p>
				<p id="p493"><line id="pp136l24">Capitol .lxx. De la cura de hermafrodozia. </line></p>
				<p id="p494"><line id="pp136l25">Hermafrodozia en les homes es segon dos manieyras: la una es </line><line id="pp136l26">quar o appar en aquo que siec l’espazi en la codena de testiculs, en </line><line id="pp136l27">aquel que es entre dos testiculs figura quar cunh de femna en la qual </line><line id="pp136l28">so pels. E alcunas veguadas de aquel corr urina le qual es en la codena </line><line id="pp136l29">dels testiculs. </line></p>
				<p id="p495"><line id="pp136l30">Mays en las femnas es una specia: e es que·l conh de la femna sobre le </line><line id="pp136l31">pentenilh es ayssi cum dos testiculs de home un pauc de tot yminiheys </line><line id="pp136l32">a la partida deforo ayssi cum le perpucii de home e dos testicols. </line></p><pb n="137"/>
				<p id="p496"><line id="pp137l01">E la curacio es de tres specias: de dos dels homes e de una specia </line><line id="pp137l02">de las femnas. E es que cove que tu inscidas aquelas carns ajustadas </line><line id="pp137l03">entro que efuga la emprecio de aquela, e aprop que cures aquelas am </line><line id="pp137l04">curacio de las autras plaguas. E en la segonda specia dels homes </line><line id="pp137l05">de la qual yeys urina la qual es en la codena dels testiculs, no es curacio </line><line id="pp137l06">ni opperacio en lu. </line></p>
				<p id="p497"><line id="pp137l07">Capitol .xxi. De lentinge e de carn eminent per causas de las </line><line id="pp137l08">femnas. </line></p>
				<p id="p498"><line id="pp137l09">Lentige fort leu es ajustada sobre causas naturals entro que es </line><line id="pp137l10">etressat e es fayt leg le reguardament; e alcunas veguadas es </line><line id="pp137l11">magnificada en alcunas femnas en tant entro que es spandit ayssi </line><line id="pp137l12">cum en les homes e perve entro al coito. Adonc cove que tu </line><line id="pp137l13">tenguas la superfluitat de lentinge am la tua ma o am unci e inscidas. </line><line id="pp137l14">E no ultimes en inscizio, majorment en le preon de la razit, per so </line><line id="pp137l15">que no endevengua flux de sanc. E aprop cura aquela am curacio de </line><line id="pp137l16">las plaguas entro que sia sanada. Mays carn nascuda es carn que nays </line><line id="pp137l17">en le horrifici de la mayre entro que umple aquel, e fort leu es eyssit a </line><line id="pp137l18">las partidas deforo segon semblansa de coa (e per aquo alscus primiers </line><line id="pp137l19">appelero aquo “malautia caudada”); donc cove que nos inscidam ayssi </line><line id="pp137l20">cum inscidem lentinge, e curem aquela entro que sia sanada. </line></p>
				<p id="p499"><line id="pp137l21">Capitol .lxxii. De curacio de alratica. </line></p>
				<p id="p500"><line id="pp137l22">Alratica es que le conh de la femna no sia perforat, o sia le trauc </line><line id="pp137l23">petit. E es o natural o accidental. Accidental es per malautia la qual </line><line id="pp137l24">ha precedit, e aquela es fayta o per carn nada ajustada o per ciphac </line><line id="pp137l25">subtil o espes. E es fayt o en le preon de la mayre, o en les costatz </line><line id="pp137l26">de lu, o en le pus sobira de lu, o en le pus bas de lu, e prohibeys de </line><line id="pp137l27">cuoyt e de enprenguacio e de enfantament, e fort leu prohibeys las </line><line id="pp137l28">mestruas. E la cognicio de aquela es fayta per reguardament de la </line><line id="pp137l29">metrona, si la oppilacio es apparent, propdana; mays si no es </line><line id="pp137l30">apparent, lahoras tu cerqua aquela am les tieus ditz o am le ray.</line><pb n="138"/><line id="pp138l01">Mays si oppilacio es per ciphac subtil, e es propda a las doas labias, </line><line id="pp138l02">lahoras tu coyta e disromp aquela. E es que pauses sobre las doas </line><line id="pp138l03">labias pulvils, e aprop pausa les tieus ditz indicz de amdoas las mas </line><line id="pp138l04">encemps. E la femna sia sobre le sieu dos, las sieuas coyssas </line><line id="pp138l05">extendudas, e aprop exten las doas labias am forsa entro que aquel </line><line id="pp138l06">ciphac subtil sia romput e la oppilacio sia uberta. E aprop pren lana </line><line id="pp138l07">e enbeu le4 en oli e pausa aquela sobre·l loc, e jagua am home le dia </line><line id="pp138l08">per so que·l loc inscis no sia consolidat. </line></p>
				<p id="p501"><line id="pp138l09">Mays si le ciphac es gros e espes, lahoras cove que tu inscidas </line><line id="pp138l10">aquel am spatum lat o am fuelha de mirta. Mays si la oppilacio es </line><line id="pp138l11">per carnada, lahoras suspen aquela am unci, e inscideys aquela. E </line><line id="pp138l12">sian am tu las medicinas que fan cessar flux de sanc ses mordicacio, </line><line id="pp138l13">ayssi cum ahacatia, e sanc de drago, e enses, ajustat am album de </line><line id="pp138l14">huou. E aprop aministra una canulha de plom ampla per so que la </line><line id="pp138l15">plagua no sia consolidada leugierament. E tengua aquela per alcus </line><line id="pp138l16">jorns e aministra calgua de li sec. E aprop sia curada am l’autra </line><line id="pp138l17">curacio de consolidacio entro que sia sanada. E alcunas vetz accideys </line><line id="pp138l18">en la mayre nativitat de autres carns, e lahoras cove que inscidas </line><line id="pp138l19">segon aquesta manieyra. Mays si aysso es per apostema crancos, </line><line id="pp138l20">a l’apostema crancos le qual es en la mayre no sia fayta contrarietat am </line><line id="pp138l21">ferr en deguna manieyra. </line></p>
				<p id="p502"><line id="pp138l22">Capitol .lxxiii. De la cura de emorroydas e de tayl e de botor roja </line><line id="pp138l23">que accideysso en le conh de las femnas. </line></p>
				<p id="p503"><line id="pp138l24">Emorroydas so apprecio dels orificis de motas venas entro que </line><line id="pp138l25">de aquelas corro mot sanc continuadament; e cum so antiquadas </line><line id="pp138l26">emorroydas e son fayts theyls. E ja yeu he dit en la divisio las specias </line><line id="pp138l27">de aquelas e les senhals de aquelas, e diyre ayssi aquelas que recebo </line><line id="pp138l28">curacio e aquelas que no recebo curacio. </line></p>
				<p id="p504"><line id="pp138l29">Donc dic que emorroydas e theyls quan so en le preon de la </line><line id="pp138l30">mayre e no apparo al sentiment, lahoras en aquelas no sia fayta </line><line id="pp138l31">curacio am ferr. Mays aquelas las quals so en le orrifici de la mayre </line><line id="pp138l32">sobre las quals catz sentiment, so aquelas que so curadas. E cove que </line><line id="pp138l33">tu metas la femna en mayso frega e aprop exten atheyl am les </line><line id="pp138l34">forfexs, o am drap aspre, e inscideys aquelas am las razitz. E aprop </line><line id="pp138l35">pulveriza sobre aquelas deves le fluxs del sanc de una de las polveras</line><pb n="139"/><line id="pp139l01">insciscivas ses mordicacio, ayssi cum acassia e semblant ad aquels. E </line><line id="pp139l02">aprop enpellesca les sieus pes per una hora, e aprop pausa aquela en </line><line id="pp139l03">aygua freja. E si persevera le fluxs del sanc, lahoras fay aquela sezer </line><line id="pp139l04">en decoccio de sumat e de scorsas de milgranas e de gualas e de </line><line id="pp139l05">semblantz. E aprop pren farina de ordi e comfiys aquela am miel e vi </line><line id="pp139l06">agre e fay emplastre am aquo sobre le dos de lu. E si le sanc es </line><line id="pp139l07">abscindit, bo es; e sino, fay adherir am dos ventozas, e a las </line><line id="pp139l08">mamilhas ses escarificatio. E aprop pren lana e submergeys aquela </line><line id="pp139l09">am suc de coliandre o am suc de arnagloza o am suc de guarravier am </line><line id="pp139l10">vi pentit e fay adherir al loc; e aprop cura le loc am enguentz entro </line><line id="pp139l11">que sia sanat. </line></p>
				<p id="p505"><line id="pp139l12">Mays athyl rog le qual es de aspre reguardament, cove que tu </line><line id="pp139l13">inscidas aquo que a tu appar de aquel segon que he dit en theyl </line><line id="pp139l14">engualment. E cura aquel entro que sia sanat. </line></p>
				<p id="p506"><line id="pp139l15">Capitol .lxxiv. De perforacio de eyssedura accident en la mayre. </line></p>
				<p id="p507"><line id="pp139l16">Motas specias de apostemas accideysso en la mayre, ayssi cum </line><line id="pp139l17">cranc e apostema lapident e ulceracios e adhubelat e erpetromens e </line><line id="pp139l18">fistulas emorroyas e raguarrias e thyl e autres apostemas. E yeu ja </line><line id="pp139l19">he dit aquestas malautias e las specias de aquelas e les senhals de </line><line id="pp139l20">aquelas, e las curacios de lor en la divisio. E cove que yeu digua en </line><line id="pp139l21">aquest tractat de apostema caut le qual ve en la mayre quan es dels </line><line id="pp139l22">apostemas que collegeysso sania, e si vols saber en qual manieyra se </line><line id="pp139l23">fa la opperacio de lu am ferr. </line></p>
				<p id="p508"><line id="pp139l24">Adonc cove que tu consideres si la dolor de la apostema en le sieu </line><line id="pp139l25">comensament es aguda am percussio e flecma e febre, e vezes aquel </line><line id="pp139l26">enrogezir e si catz sobre aquel le sentiment, lahoras no·t coytes am </line><line id="pp139l27">perforacio de lu, e cura aquel am aquo que ajuda sobre la maturacio </line><line id="pp139l28">entro que cesse la acuitat dels accidentz. E lahoras cove que tu </line><line id="pp139l29">fassas cezer la femna sobre una cezelha que aia doas cezelhas; e </line><line id="pp139l30">recline sobre le sieu dos e ajusta les sieus pes a la partida pus dejos </line><line id="pp139l31">del ventre, e las sieus coyssas sian expandudas, e pausa les sieus </line><line id="pp139l32">brasses dejos les sieus denols, e lia quascus am liament ad aquo </line><line id="pp139l33">convenient. E aprop la matrona segua del latz dreyt e aministre le</line><pb n="140"/><line id="pp140l01">instrument am le qual es ubert le orrifici de la mayre, la forma del qual </line><line id="pp140l02">vindra en aquelas causas que·s faran aprop. </line></p>
				<p id="p509"><line id="pp140l03">E cove quan vols ministrar aquest instrument que tu fiques am lo </line><line id="pp140l04">ray le preon de la mayre de la femna, e aquo que del instrument es </line><line id="pp140l05">intrat en la mayre no sia mays que·l preon de la mayre e leda le </line><line id="pp140l06">malaute. Mays si l’estrument es major que·l preon de la mayre, </line><line id="pp140l07">lahoras cove que tu pauses pulvils sobre la textura del preon de la </line><line id="pp140l08">mayre per sso que sia prohibit l’intrament de tot instrument en le </line><line id="pp140l09">preon de la mayre. E cove que tu pauses le vertitge que corr en le </line><line id="pp140l10">strument del latz pus desus e que le ministre tengua le strument e </line><line id="pp140l11">revolva le vertitge entro que sia ubert le orrifici de la mayre. E cum </line><line id="pp140l12">appar la excitura, e es tocada am la ma e es leon e molh, lahoras cove </line><line id="pp140l13">que tu secces aquela deves le cap de lu am spatum lat. E cum la </line><line id="pp140l14">sania es evacuada, lahoras cove que tu pauses en la plagua una meca </line><line id="pp140l15">submersa en oli rozat o oli vert en le qual sia alcuna stiptisitat; e </line><line id="pp140l16">pausa la calca7 en la seccio en le preon de la mayre. E pause deforo la </line><line id="pp140l17">mayre e sobre le pentenilh lana munda submersa en aygua en la qual </line><line id="pp140l18">sian bulidas malvas. E aprop sia curada aprop dos dias am enguent </line><line id="pp140l19">le qual conveneys ad aquo entro que sia sanat. E alcunas veguadas </line><line id="pp140l20">es lavada la mayre e la plagua enayssi que es cristerisat am aygua e </line><line id="pp140l21">mel, e aprop am aygua en la qual es bulhida razit de liri o de </line><line id="pp140l22">aristologia longua, e aprop retorna al enguent. E si la plagua es </line><line id="pp140l23">dedintz en la mayre ameguada, lahoras cove que tu sias prohibit de la </line><line id="pp140l24">curacio de lu am ferr, habantz cura aquel am aquo que havem dit en </line><line id="pp140l25">la divisio. </line></p>
				<p id="p510"><line id="pp140l26">Capitol .lxxv. A ensenhar las matronas en qual manieyre les </line><line id="pp140l27">enbrios bius sian medicatz quan yeysso segon figura no-natural. </line></p>
				<p id="p511"><line id="pp140l28">Necessaria causa es que la matrona conogua en le comensament la </line><line id="pp140l29">figura del enfantament natural per senhals de lu, e es que quan tu </line><line id="pp140l30">vezas la femna expremar a las partidas dejos e desira odorar le ayre, e </line><line id="pp140l31">sobre aquo es enleujada per aquo que sobre ela es del part, e festina </line><line id="pp140l32">le eyssiment del enbrio, lahoras sapias que aquest part es segon </line><line id="pp140l33">figura natural, e es l’eyssiment de lu sobre le sieu cap, e la segondina</line><pb n="141"/><line id="pp141l01">am aquel o suspensa o pendent del ombelic. Donc cum tu vezes </line><line id="pp141l02">aquels senhals, lahoras cove que·l ventre de lu sia compremut per so </line><line id="pp141l03">que l’embrio deysenda leugerament quar quan deyssen sobre le sieu </line><line id="pp141l04">cap, deysen a lu la segondina, e es mondada de aquelas superfluitatz </line><line id="pp141l05">am bona mondificacio. Mays aquel que es otra aquest part es </line><line id="pp141l06">no-natural e no-lausable, quar quan le enbrio es eyssit sobre sos pes e·l </line><line id="pp141l07">cos de lu es eyssit devant le cap de lu e·ls pes de lu, e la ma de lu </line><line id="pp141l08">una, o al pe de lu .i., o es eyssit le cap de lu e la ma de lu, o al ventre de </line><line id="pp141l09">lu, e fort leu es convertit sobre le sieu col, e semblant de las figuras </line><line id="pp141l10">de lu no-lausablas. Don necessaria causa es a la matrona que sia </line><line id="pp141l11">savia e subtil en totas aquelas causas, e que·s guarde de error e de </line><line id="pp141l12">decepcio. E yeu so mostrant tota figura de aquelas, e qual engen es </line><line id="pp141l13">en aquelas per so que sia significat per aquo e sia stat sobre aquo. </line></p>
				<p id="p512"><line id="pp141l14">Quan le feyt es eyssit sobre le sieu cap per egrecio natural, e aquel </line><line id="pp141l15">es vehement sobre la femna e es fayt a lu part dificil, e vezes la vertut </line><line id="pp141l16">de lu ja debelitada, lahoras fay aquela sezer . . . . , o que las femnas </line><line id="pp141l17">tenguan lu, e evapora le conh de lu am fenugrec coyt e am olis humitz. </line><line id="pp141l18">E aprop entrometa la metrona entre les sieus ditz espatum petit e </line><line id="pp141l19">fenda am aquel la segondina, o secce aquela am la sua ungla entro que </line><line id="pp141l20">corro aquo que es en ela de humiditat. E preme le ventre de la femna </line><line id="pp141l21">entro que deyssenda le fet. Mays si no deyssen, lahoras cove que la </line><line id="pp141l22">femna sia cristirizada de mucellage de ptilli e mucellage de fenugrec </line><line id="pp141l23">am cizami. E aprop comanda a lu, aprop le cristeri, que sia </line><line id="pp141l24">compremuda e fay aquela stornudar am condisi; e te la boca de lu e·l </line><line id="pp141l25">nas de lu per huna hora, quar le fet sira foro-getat tantost. </line><line id="pp141l26">E si las doas mas del fet so foro-getadas al comensament, lahoras </line><line id="pp141l27">cove que tu redusiscas aquelas am fecilitat petit a petit. Mays si no </line><line id="pp141l28">obezeys al intrament, lahoras pausa la femna sobre una cezelha e </line><line id="pp141l29">leva les pes de lu sus, e aprop concuceys la cezelha sobre la terra; e la </line><line id="pp141l30">femna sia tenguda que no caia deves la concussio. E si las mas no son </line><line id="pp141l31">dedintz tornadas e morr le fet, lahoras inscideys aquelas e extratz le </line><line id="pp141l32">romament del fet o lia le cors a la ma de lu am drap e extratz aquel </line><line id="pp141l33">am equalitat, quar aquel sira foro-getat. </line></p>
				<p id="p513"><line id="pp141l34">De eyssiment del embrio sobre les sieus pes. </line></p>
				<p id="p514"><line id="pp141l35">Quan le fet yeys sobre les sieus pes, lahoras cove que tu </line><line id="pp141l36">impelliscas aquels en sus, e aprop convertas le fet petit, e aprop que</line><pb n="142"/><line id="pp142l01">engualhes aquel, e aprop que prenguas un pe de lu e extendas </line><line id="pp142l02">aquels petit a petit. Mays cum son eyssit entro a las coyssas, lahoras </line><line id="pp142l03">tu comanda a lu que se exprema, e fay aquela extornudar am condizi, </line><line id="pp142l04">quar sira foro-getat si <name>Deus</name> lo vol. E si no es foro-getat am aquo que </line><line id="pp142l05">havem recomtat, lahoras tu retorna le fet petit a petit entro que </line><line id="pp142l06">pauses aquel segon figura natural, quar aquel sira lahoras foro-getat </line><line id="pp142l07">am leugier eyssiment. E si es prohibit am tot aquo que havem </line><line id="pp142l08">recomtat, lahoras pren de musellage de altea e de goma dissolvuda, e </line><line id="pp142l09">percuteys tot en le mortier per bona percussio, e aprop linieys am </line><line id="pp142l10">aquo le conh de la femna, el pus bas del ventre de lu. E aprop fay </line><line id="pp142l11">aquela cezer en aygua tebeza, entro que consegua les ypocondias. </line><line id="pp142l12">E cum vezes que las partidas dejos de lu so lenificadas, lahoras fay a </line><line id="pp142l13">lu subfumiguacio de mirta e sub-pausa aquela a lu. E quan te la </line><line id="pp142l14">sub-fumiguacio per una hora, lahoras tu la fay sezer sobre una </line><line id="pp142l15">cezelha, e aprop fay aquela stornudar e extrenh la boca de lu, e levas </line><line id="pp142l16">de aquela, e prem la partida pus bassa del ventre de lu am leugiera </line><line id="pp142l17">compressio, quar le fet sira tantost foro-getat. </line></p>
				<p id="p515"><line id="pp142l18">Eyssiment del fet sobre les sieus denols e las suas mas. </line></p>
				<p id="p516"><line id="pp142l19">Quan le fet eyssira segon aquesta forma, lahoras tu engenies en </line><line id="pp142l20">entrometen las suas mas petit a petit; e aprop la femna stia evessada </line><line id="pp142l21">sobre le sieu col, e les pes de lu pengo en jos, e aquelas sia jasent sobre </line><line id="pp142l22">le lieyt, e complegua las suas mas. E aprop prem sobre le ventre de lu </line><line id="pp142l23">petit a petit, e aprop extratz aquo que es dejos les pes de lu de las </line><line id="pp142l24">aurelhas entro que sia preparada en la partida pus dejos. E si le fet no </line><line id="pp142l25">es fora-getat, lahoras pren les pes de lu e mau aquels am movement </line><line id="pp142l26">vehement, e aprop prem aquo que es sobre les ypocondres petit a </line><line id="pp142l27">petit entro que le fet puege a las partidas desus. E aprop entrometa </line><line id="pp142l28">las suas mas e engualhe le fet petit a petit, e comanda a la femna que </line><line id="pp142l29">se exprema entro que le fet sia foro-getat.</line></p>
				<p id="p517"><line id="pp142l30">Eyssiment del fet latutidinalment pendent una de las suas mas. </line></p>
				<p id="p518"><line id="pp142l31">Sia engeniat en reduccio de la ma de lu, mays si no podes aquela </line><line id="pp142l32">reduzir, lahoras eleva la femna e fe aquela anar. E si anar no pot, </line><line id="pp142l33">lahoras fay la jazer sobre le lieyt, e concuteys las coyssas de lu am </line><line id="pp142l34">concussio vehement, e aprop aministra liamentz les quals yeu e</line><pb n="143"/><line id="pp143l01">recomtatz de mucillages. E si es vengut le enfantament, lahoras fay </line><line id="pp143l02">aquela sezer sobre cezelha, e aprop studia sobre la reduccio de la ma, </line><line id="pp143l03">e enguala le fet segon figura natural, e fay stornudar la femna e </line><line id="pp143l04">comanda a lu que comprema a si entro que sia foro-getat. </line></p>
				<p id="p519"><line id="pp143l05">Eyssiment del fet sobre·l col expandudas las suas mas e la fassia de </line><line id="pp143l06">lu es al dos de la sua mayre. </line></p>
				<p id="p520"><line id="pp143l07">Cove que la matrona tengua la ma del fet e aprop revolva aquel </line><line id="pp143l08">petit a petit, e eque aquel am facilitat. E cum es e quant so es </line><line id="pp143l09">engualhat, e lahoras pausa sobre le conh de lu aquo que havem recomtat </line><line id="pp143l10">de oli e de mucellages. E aprop comandas a lu que·s maugua petit a </line><line id="pp143l11">petit, e quan auras feyt aquo, lahoras fay aquela cezer sobre una </line><line id="pp143l12">cezelha e comanda li que sia inclinada sobre le latz dreyt, e aprop </line><line id="pp143l13">comanda a lu que sia compremuda; e fay aquela stornudar am condizi. </line></p>
				<p id="p521"><line id="pp143l14">Exitus foetus praeparati super latus. </line></p>
				<p id="p522"><line id="pp143l15">Quan deyssen a horrifici de la mayre segon aquesta manieyra, </line><line id="pp143l16">considera, e lahoras tu inscideys la segondina am la tua ungla entro </line><line id="pp143l17">que sia evacuada de la humiditat. E si le fet es suspendut sobre la </line><line id="pp143l18">cara e·l col de lu, lahoras tu inscideys aquela del embelic, per so </line><line id="pp143l19">que no sia retengut e mora. E aprop empelleys le fet a las partidas </line><line id="pp143l20">dedintz entro que pauses aquel segon que cove, e manda a la femna </line><line id="pp143l21">que comprema a si alcunas veguadas, e el sira fora-getat am </line><line id="pp143l22">eyssiment leugier, si <name>Dieus</name> o vol. </line></p>
				<p id="p523"><line id="pp143l23">Exitus geminorum aut foetuum multorum. </line></p>
				<p id="p524"><line id="pp143l24">Sapias que gemels motas veguadas so natz, e alcunas vetz naysso </line><line id="pp143l25">tres o quatre . . . . , mays aquo es estranh e tart s’endeve; mays .v. so </line><line id="pp143l26">causas foro natura, e no vivo. E conte aquelas, ja sia que sian </line><line id="pp143l27">montiplicatz, una segondina, e son seperatz per ciphac, distingen </line><line id="pp143l28">aquels enter le liguament en l’ombilic de cascun de aquels E alcunas </line><line id="pp143l29">veguadas so foro-getatz ayssi cum es un fet per eyssiment natural </line><line id="pp143l30">leugier, e so eysitz alcunas veguadas per eyssiment no-lausabla ayssi </line><line id="pp143l31">cum havem recomtat. E si son dificils alcus de lor deves le </line><line id="pp143l32">enfantament e perveno ad aquo que havem dit de las figuras</line><pb n="144"/><line id="pp144l01">no-naturals, lahoras tu cura aquels ayssi cum havem recontat. E si’ la </line><line id="pp144l02">matrona subtil e fassa aquo que fa am facilitat e subtilitat, e am </line><line id="pp144l03">tarditat, e sia ingeniat segon tota figura segon que es a lu preparat </line><line id="pp144l04">de l’engen amenant a salut. </line></p>
				<p id="p525"><line id="pp144l05">Rememoratio eius quod formatur in matrice ex embrionibus et </line><line id="pp144l06">Abortiuntur. </line></p>
				<p id="p526"><line id="pp144l07">Alcunas veguadas son formatz en la mayre un, e dos, e tres, e </line><line id="pp144l08">quatre, e .v., e .vi., e .vii., e mays .x., e ja es deves mi verificat que </line><line id="pp144l09">una femna abortem ne getet .vi., e una autra .x. totz formatz, la qual </line><line id="pp144l10">causa fo fayta per mensuracio dels glorios savis. E tot aysso cove </line><line id="pp144l11">que sia en la sciencia de la matrona quar fort leu ad aquela parve </line><line id="pp144l12">semblant de aquo, e donc opause se ad aquo am so que cove. </line></p>
				<p id="p527"><line id="pp144l13">Capitol .lxxvi. De extraccio del fet quan es mort. </line></p>
				<p id="p528"><line id="pp144l14">Quan tu curas le fet mort am aquo que havem dit en la divisio de </line><line id="pp144l15">la medicacio e no es defora eyssit, e tu yest forsat usar de opperacio </line><line id="pp144l16">am ma, lahoras cove que consideras si la femna es de sana vertut e no </line><line id="pp144l17">es am alcu dels accidentz per les quals sobre ela es temuda perdicio. </line><line id="pp144l18">Lahoras cove que la femna sia envessada sobre le lieyt sobre le sieu </line><line id="pp144l19">dos, e sia le cap de lu enclinat enjos e las coyssas de lu sian elevadas. </line><line id="pp144l20">E·l ministre tengua aquela de doas partz o sia liada en le lieyt per so </line><line id="pp144l21">que·l cos de lu no se extenda deves la extraccio del fet. E aprop tu </line><line id="pp144l22">humecta la boca de la mayre de lu am olis humitz e am mucellage de </line><line id="pp144l23">altea e de fenugrec e de semensa de li. E aprop unte la matrona la </line><line id="pp144l24">sua ma am aquels olis e mucellages, e aprop entrometa la sua ma am </line><line id="pp144l25">fecilitat en la mayre, e aprop cerque am la ma loc en le qual fique les </line><line id="pp144l26">uncis en le fet. E locs convenient en aquo: adonc tu considera si le </line><line id="pp144l27">fet es preparat que deysenda sobre le sieu cap, e lahoras tu fique les </line><line id="pp144l28">uncis en les huels de lu, o en le col, o en la boca, o en le palat, o dejos </line><line id="pp144l29">la barba, o en la furcula de lu, o en les locs propdas de las costas, o </line><line id="pp144l30">dejos les ypocondres. Mays si le deysendiment es sobre les pes de lu, </line><line id="pp144l31">lahoras en le pentenilh, o en le mieg de las costas. E cove que tengua</line><pb n="145"/><line id="pp145l01">le unci am la ma dreyta, e pausa la curvitat de lu en aquel loc le qual </line><line id="pp145l02">es entre les ditz de la ma senestra, e entrometa la ma am facilitat e </line><line id="pp145l03">fique le unci en alcu de aquels locs les quals havem ditz, entro que </line><line id="pp145l04">pervengua a la causa boyda. E aprop pause e fique en la apposicio de </line><line id="pp145l05">lu un autre unci, o le tertz si es necessitat, per so que sia atraccio </line><line id="pp145l06">engual, e no sia extencio segon la sua rectetut tant solament. Ans sia </line><line id="pp145l07">maugut a tota partida, per so que l’eyssiment de lu sia alleujat ayssi </line><line id="pp145l08">cum es fayt en dent deves la eradicacio de lu. E cove en lu aquo </line><line id="pp145l09">que es entre lor que la extencio sia mollificada; e si alcuna partida de </line><line id="pp145l10">lu es retenguda, lahoras cove que la matrona unte alcus sieus ditz am </line><line id="pp145l11">oli e entrometa aquels espertament e revolva am aquels aquo que es </line><line id="pp145l12">retengut. Donc si la partida del fet es fora-getada, lahoras les uncis </line><line id="pp145l13">sian permudatz entra loc le qual sia pus aut; e fay aysso entro que tot </line><line id="pp145l14">le fet sia fora-getat. </line></p>
				<p id="p529"><line id="pp145l15">Mays si la ma es eyssida denant l’autra, e no es possible reduzir </line><line id="pp145l16">aquela per la coartacio de lu, lahoras cove que drap sia envolopat </line><line id="pp145l17">sobre aquela; e aprop extratz aquela entro que tota sia fora-getada, e </line><line id="pp145l18">inscideys aquela o en la junctura de la ma o en le coyde. E ayssi cove </line><line id="pp145l19">que fassas en l’autra ma e en les dos pes. </line></p>
				<p id="p530"><line id="pp145l20">Mays si le cap del fet es gran, o accideys a lu coartacio en le </line><line id="pp145l21">eyssiment, o es en le cap de lu aygua ajustada, lahoras cove que </line><line id="pp145l22">entrometa entre les ditz espatum spinos e fenda le cap e extragua la </line><line id="pp145l23">aygua, o que discroba aquel am un instrument le qual es nompnat </line><line id="pp145l24">“alundat”, la forma del qual vindra am las formas dels autres </line><line id="pp145l25">instruments en le capitol le qual es aprop aquest. E semblantment fassa si·l </line><line id="pp145l26">fet es de gran cap per natura: e lahoras cove que inscida aquel am </line><line id="pp145l27">algematu, o que prengua aquel am alunda ayssi cum havem dit; e </line><line id="pp145l28">aprop extra les osses am les forceps. E si le cap es eyssit e es coartat </line><line id="pp145l29">deves la furcula, lahoras sia fendut entro que la humiditat la qual es </line><line id="pp145l30">en le pietz sia efunduda. Mays si no es complicat, ni obezeys a </line><line id="pp145l31">eyssiment, lahoras tu inscideys le cap tantost segon que a tu sira </line><line id="pp145l32">possible. </line></p>
				<p id="p531"><line id="pp145l33">E si le dejos del ventre es apostemat o es en lu ydropici, </line><line id="pp145l34">lahoras cove que tu perfores aquel entro que corro la humiditat </line><line id="pp145l35">que es en lu. Mays si le fet es sobre les sieus pes, lahoras la </line><line id="pp145l36">atraccio de lu es leugiera e la direccio de lu a la boca de la mayre </line><line id="pp145l37">es leugiera. </line></p><pb n="146"/>
				<p id="p532"><line id="pp146l01">Mays si es coartat deves le ventre e·l pietz, lahoras cove que tu </line><line id="pp146l02">extraguas aquel am drap le qual auras envolopat sobre la tua ma, e </line><line id="pp146l03">que fendes le ventre e·l pietz entro que corra aquo que es en aquels. </line><line id="pp146l04">Mays si les autres membres so ostatz e torna le cap, lahoras la </line><line id="pp146l05">metrona entrometa la ma senestra; mays si la boca de la mayre es </line><line id="pp146l06">huberta, lahoras intrometa la ma en le preon de layre, e cerque </line><line id="pp146l07">am aquela le cap, e atira aquel am les ditz entro a la boca de la mayre, </line><line id="pp146l08">e aprop entrometa en lu un unci, o dos uncis, e atire lu am aquels. E </line><line id="pp146l09">si la boca de la mayre es coartada per apostema caut le qual accideys </line><line id="pp146l10">a l’u, lahoras cove que no sia trebelhat sobre lu; abantz cove lahoras </line><line id="pp146l11">aministrar efusio de causas humidas grassas. E aministre emplastres; </line><line id="pp146l12">e segua le pacient en ayguas que mollifican e humectan. </line></p>
				<p id="p533"><line id="pp146l13">E si le fet es sobre le sieu costat, lahoras si possible es, sia agulat: </line><line id="pp146l14">e sia aministrat aquo que havem dit en le fet viu. E si aquo no es </line><line id="pp146l15">possible, lahoras sia inscidit en pessas, e sia extrayt. E cove que non </line><line id="pp146l16">layssas alcuna causa dedintz de la segondina. E cum tu auras </line><line id="pp146l17">complida tota la tua opperacio, lahoras aministra aquo que havem dit </line><line id="pp146l18">de la curacio en les apostemas cautz les quals accideysso de la mayre. </line></p>
				<p id="p534"><line id="pp146l19">E si accideys flux de sanc, lahoras deyssendas en ayguas stipticas e </line><line id="pp146l20">aministra l’autra curacio. </line></p>
				<p id="p535"><line id="pp146l21">E yeu ja e vist una femna en le ventre de la qual era fet mort, e </line><line id="pp146l22">aprop sobre aquel foc autra veguada emprenhada, e aprop foc mort </line><line id="pp146l23">es le fet autre. Accidit al u aprop lonc temps apostema en le sieu </line><line id="pp146l24">embelic; e inflat es entro que foc ubert, e comensec a getar brac. E </line><line id="pp146l25">yeu fu appelhat a la cura de lu, e medicat a lu per lonc temps, e la </line><line id="pp146l26">plagua no es consolidada. Adonc yeu pausegui sobre lu de </line><line id="pp146l27">alscunas causas emplastra de forta atraccio, e eyssic de lu un os, e </line><line id="pp146l28">aprop passero alcus jorns, e eyssic un autre os; e yeu fu trop </line><line id="pp146l29">meravilhat, cum en le ventre no sia os. E adonc yeu cogitegui que </line><line id="pp146l30">eran dels osses del fet mort. Donc yeu enguisigui la plagua, e </line><line id="pp146l31">extrayssi de lu motz osses . . . ., la femna existent en las sieuas </line><line id="pp146l32">milhos disposicios, e ja visquec en tal manieyra per lonc temps, </line><line id="pp146l33">correc de lu un petit de brac. E yeu no afermegui asso esser stranh, </line><line id="pp146l34">sino quar en aquo es sciensa e ajutori ad aquo que le metge artifec </line><line id="pp146l35">am la ma per curacio aministra. </line></p><pb n="147"/>
				<p id="p536"><line id="pp147l01">De las formas dels instrumentz que so necessaris a </line><line id="pp147l02">extrayre le fet. </line></p>
				<p id="p537"><line id="pp147l03">Forma de vertitge am la qual es uberta la mayre: </line></p>
				<p id="p538"><line id="pp147l04">Aquesta es la forma de strenhedor en le qual so engualhatz les libres, </line><line id="pp147l05">al qual engualhament sian dos virtitges en doas extremitatz de dos </line><line id="pp147l06">futz. May empero aquesta virtitge cove que sia pus subtil de </line><line id="pp147l07">strictori, e sia fayt o de eba o de fust de boys. E sia la latitut de </line><line id="pp147l08">quascun fust quays dos ditz e le marge de quascu amdos quays un </line><line id="pp147l09">dit, e la longitut de quascu es un palm e mig; e en le mieg loc de dos </line><line id="pp147l10">fustz so dos ajustaments de aquel meteys fustz les quals ja son </line><line id="pp147l11">fermatz, dels quals la longitut es la maytat de un palm e un pauc mes, </line><line id="pp147l12">e la latitut de quascu es quay dos ditz, o un pauc mes. E aquestz dos </line><line id="pp147l13">additamentz sian entromeses en la boca de la mayre per que sia </line><line id="pp147l14">uberta am aquels quan tu revolves las doas prescriptas virtigges. </line></p>
				<p id="p539"><line id="pp147l15">Forma autra semblant de aquela pus subtil e pus leugiera: </line></p>
				<p id="p540"><line id="pp147l16">Sia fayta de fustz de eba o de boys segon la semblansa de</line><pb n="148"/><line id="pp148l01">forceps. Mays empero en la extremitat de lu so dos additament ayssi </line><line id="pp148l02">cum vezes, e la longitut de aquels additament es quays un palm, e la </line><line id="pp148l03">latitut de quascu es dos ditz. E cum tu vols am aquels ubrir la mayre, </line><line id="pp148l04">lahoras tu fay cezer la femna sobre le lieyt les pes pendentz, ubert </line><line id="pp148l05">aquo que es entre las coyssas de lu. E aprop obre la tua ma </line><line id="pp148l06">am le instrument ayssi cum fas am forfexs engualment segon la </line><line id="pp148l07">quantitat que vols de la aprecio de la boca de la mayre entro que la </line><line id="pp148l08">metrona fassa so que vols. </line></p>
				<p id="p541"><line id="pp148l09">La forma de vertitge la qual diysero les antics: </line></p>
				<p id="p542"><line id="pp148l10">Forma de impellent am le qual es empellit le fet: </line></p>
				<p id="p543"><line id="pp148l11">Forma de amisidat2 am le qual es conterit le cap gran</line></p><pb n="149"/>
				<p id="p544"><line id="pp149l01">E es asemblat a forceps al qual so dentz en la extremitat, ayssi cum </line><line id="pp149l02">vezes, e alcunas veguadas es fayt lonc ayssi cum forceps segon </line><line id="pp149l03">aquesta forma, ayssi cum vezes, al qual so dentz ayssi cum dentz de </line><line id="pp149l04">ressegua am le qual es inscidit e conterit. </line></p>
				<p id="p545"><line id="pp149l05">Forma de amesidat pauc: </line></p>
				<p id="p546"><line id="pp149l06">Forma de unci havent una spina: </line></p>
				<p id="p547"><line id="pp149l07">Forma de unci havent doas spinas: </line></p>
				<p id="p548"><line id="pp149l08">Forma de forceps a la qual so dentz de cerra am le qual le cap del fet </line><line id="pp149l09">sia conterit: </line></p>
				<p id="p549"><line id="pp149l10">Forma de spatum havent dos extremitatz am le qual le cap es </line><line id="pp149l11">abscindit: </line></p><pb n="150"/>
				<p id="p550"><line id="pp150l01">Forma de dos espatums latz: </line></p>
				<p id="p551"><line id="pp150l02">Totz aquels instrumentz </line><line id="pp150l03">so excersitatz, e quan mes so </line><line id="pp150l04">multiplicadas las specias de </line><line id="pp150l05">aquel e so preparadas deves le </line><line id="pp150l06">artifexs, quant es pus leugier </line><line id="pp150l07">a la sua opperacio e pus aut deves les homes per la sua quantitat. E </line><line id="pp150l08">no obres de aquels instrumentz ja sia qua sia deves tu aparalhat, </line><line id="pp150l09">quar la necessitat de aquels no es excusabla. </line></p>
				<p id="p552"><line id="pp150l10">De extraccio de la segondina. </line></p>
				<p id="p553"><line id="pp150l11">Quan la segondina es retenguda deves le enfantament, lahoras </line><line id="pp150l12">cove que tu comandes a la malautae que retengua le sieu ale, e aprop </line><line id="pp150l13">fay aquela stornudar am condizi, e strenh la tua ma sobre la boca </line><line id="pp150l14">de lu e sobre las nars de lu, e si per aysso es defora eyssit, bo es. E sino, </line><line id="pp150l15">lahoras tu pren una ola e perfora en la cuberta un trauc e pausa en </line><line id="pp150l16">aquela erbas ubrent la boca de la mayre, ayssi cum calament e ruda e </line><line id="pp150l17">anet e camamilla e scicados arabic e cassia lignea e santaurea. Totas </line><line id="pp150l18">aquestas erbas o alcunas de lor sian submersas en aygua en la ola, e </line><line id="pp150l19">pausa aquela sobre le foc. E aprop pausa una canula de canaviera en </line><line id="pp150l20">la boca de la mayre, e tengua aquela entro que la evapor vengua a la </line><line id="pp150l21">concavitat de la mayre. E aprop fay aquela stornudar ayssi cum </line><line id="pp150l22">havem dit, e la segondina sira fora-getada am velocitat. </line></p>
				<p id="p554"><line id="pp150l23">Mays si roman aprop aquesta curacio e no es eyssida, lahoras tu </line><line id="pp150l24">comanda a la matrona que submerge la sua ma sinistra en oli sizami o </line><line id="pp150l25">en micellage de altea, e aprop entrometa aquela en le conh e </line><line id="pp150l26">queresca am aquela la segondina, e cum aquela auras trobada, lahoras </line><line id="pp150l27">pren la e exten aquela pauc a pauc . . . . Mays si es annexsa en le </line><line id="pp150l28">preon de la mayre, lahoras entrometa la sua ma segon que havem </line><line id="pp150l29">recomtat, e quan aura trobat la segondina, extragua aquela petit a </line><line id="pp150l30">petit segon rectetut per so que la mayre no caja deves la atraccio </line><line id="pp150l31">vehement. Abantz cove que sia permudada als costatz dreyt e </line><line id="pp150l32">sinestre am facilitat. E aprop sia ajustat en la quantitat de atraccio,</line><pb n="151"/><line id="pp151l01">quar ela obedira e evasira de adhirencia. E si la boca de la mayre es </line><line id="pp151l02">coartada, nos ja havem recomtat la curacio am sturnutacio e am </line><line id="pp151l03">medicacio de la ola am erbas. </line></p>
				<p id="p555"><line id="pp151l04">Mays si no es fora-getada am totas las causas las quals havem </line><line id="pp151l05">recomtadas, lahoras guarda te que no fetigues sobre aquela en </line><line id="pp151l06">iteracio de abstracio, mays empero cove que aquo que es eyssit de lu </line><line id="pp151l07">a la boca de la mayre lies a la coyssa de la femna, e aprop cristeriza </line><line id="pp151l08">aquela am enguent e tetrafarmacon; quar aquel fara poyrir aquela </line><line id="pp151l09">aprop alcus dias e sira dissolvuda e sira fora-getada. Mays quan se </line><line id="pp151l10">poyreys, es de lu elevada mala audor al cap, e al estomac, e aquo </line><line id="pp151l11">ledeys la malauta; e adonc cove que sian aministradas </line><line id="pp151l12">sub-fumiguacios e convenientz ad aquo. Mays alcus dels Antics ja so esproatz </line><line id="pp151l13">sub-fumigacio de nazitort e de figuas seccas. </line></p>
				<p id="p556"><line id="pp151l14">Forma de instrument am le qual la femna es sub-fumiguada deves </line><line id="pp151l15">la retentio de mestruas e de la segondina: </line></p>
				<p id="p557"><line id="pp151l16">Sia fayta de veyre . . . . o de eram. E sia pausada la extremitat </line><line id="pp151l17">subtil en le conh e la extremitat ampla sobre le foc, e la </line><line id="pp151l18">sub-fumiguacio sia pausada sobre las brazas del foc. E tengua aquela </line><line id="pp151l19">entro que sia consumida aquela sub-fumiguacio e itera·n autra. </line></p>
				<p id="p558"><line id="pp151l20">De curacio del cul del enfant no-perforat. </line></p>
				<p id="p559"><line id="pp151l21">Motz enfantz naysso e les culs de lu no so perforatz, les quals ya </line><line id="pp151l22">ciphac subtil e opilat. Adonc cove a la matrona que perfore am le sieu </line><line id="pp151l23">dit aquel ciphac; e sino, perfora aquel am spatum agut, e guarda se </line><line id="pp151l24">que no toque le lacert. E aprop pause sobre aquel lana enfusa en vi e </line><line id="pp151l25">oli; e aprop cura aquel am enguent entro que sia senat. Mays si temes </line><line id="pp151l26">que sia opilat, lahoras pausa en le trauc una canula per motz dias, e</line><pb n="152"/><line id="pp152l01">osta la quan le enfant voldra degerir. E ja accideys oppilacio del cul </line><line id="pp152l02">per consolidacio de plagua o de apostema; adonc cove que aquela </line><line id="pp152l03">consolidacio sia inscidida, e aprop sia curada am aquo que avem dit </line><line id="pp152l04">de la curacio e del plom. </line></p>
				<p id="p560"><line id="pp152l05">De curacio de las fistulas que endeveno dejos. </line></p>
				<p id="p561"><line id="pp152l06">Las fistulas que endeveno en la partida dejos pus bassa so nodacio </line><line id="pp152l07">e grossetut las quals endeveno prop del cul defora o en l’espazi de la </line><line id="pp152l08">una partida. E es una fistula o motas. E cum aquela nodacio es </line><line id="pp152l09">antiquada e corr de la humiditat aygosa blanca o poyridura subtil, e </line><line id="pp152l10">alcunas veguadas so de aquestas fistulas alcunas penetrantz. E </line><line id="pp152l11">aquelas penetrantz so conogudas per aquo que es eyssit de aquelas </line><line id="pp152l12">per la egressio e per ventosetat; e alcunas vetz use le malaute de </line><line id="pp152l13">egressio, e fort leu es eyssit de aquelas verm. E so de aquelas fistulas </line><line id="pp152l14">alcunas veguadas en l’espazi penetrantz entro a la vesica, e entro al </line><line id="pp152l15">meat de la vergua; e so de aquelas penetrantz entro la junctura de la </line><line id="pp152l16">coyssa e entro al notz de la coeta. </line></p>
				<p id="p562"><line id="pp152l17">E aquo en que es conoguda fistula penetrant entro al cul e </line><line id="pp152l18">no-penetrant, es que tu metas le tieu dit endic en le cul, e entrometas </line><line id="pp152l19">tenta subtil de eram o de ferr en la fistula quan no y es turtuositat. </line><line id="pp152l20">Mays si en aquela es turtuositat, lahoras entromet en aquela tenta </line><line id="pp152l21">subtil de plom o de pels de caval entro que tu sentas la tenta o le pel </line><line id="pp152l22">en le tieu dit. E si no sentas aquela de tot ni no procezeys del trauc </line><line id="pp152l23">alcuna causa de egestio ni verm ni ventositat, ayssi cum havem dit, </line><line id="pp152l24">lahoras sapias que es no-penetrant, e lahoras coyta te a la curacio. E </line><line id="pp152l25">quan la fistula es penetrant entro a la vesica o entro al meat de la </line><line id="pp152l26">vergua, lahoras la significacio de lu es eyssiment de urina de aquela e </line><line id="pp152l27">prohibicio de lu ad aysso que·l loc am medicina sia consolidat. Mays </line><line id="pp152l28">si es penetrant entro la junctura de la coyssa o entro al os e envencio </line><line id="pp152l29">de dolor en le circuit, lahoras senhal de lu es que la tenta perve entro </line><line id="pp152l30">aqui si en lu no es turtuositat entro al os, e envencio de dolor en le </line><line id="pp152l31">circuit de la partida; e que de lu yeys poyredura tostemps; e que no </line><line id="pp152l32">val en aquela medicacio, ni es consolidada am enguent. E en totas </line><line id="pp152l33">aquelas fistulas penetrant no es curacio de tot, e la curacio de </line><line id="pp152l34">aquelas es trebalh e vanetat dels folyls metges sobre·l qual so </line><line id="pp152l35">fermatz. </line></p><pb n="153"/>
				<p id="p563"><line id="pp153l01">Mays en aquela que no es penetrant e no antiqua, sanacio am ferr </line><line id="pp153l02">es sperada segon que yeu a tu recomtare, e aquo que ja yeu e proat. E </line><line id="pp153l03">es que le malaute jagua entre las tuas mas sobre le sieu dos e eleva las </line><line id="pp153l04">cambas de lu entro sus, las coyssas sian enclinadas al ventre de lu, e </line><line id="pp153l05">aprop entromet tenta de plom, o de eram si es en la fistula turtuositat, </line><line id="pp153l06">entro que sapias le loc on perve la tenta. E si aquela sent le malaute </line><line id="pp153l07">entorn le cuol, lahora cove que tu entrometas le tieu dit endic en le </line><line id="pp153l08">cuol. E si sentas en le tieu dit la tenta ja per si meteyssa descuberta </line><line id="pp153l09">penetrar, otra aquo que sentas entre le tieu dit e aquela siphac o </line><line id="pp153l10">carn, lahoras sapias certanament que aquela es penetrant; e adonc </line><line id="pp153l11">no trebalhes en aquela, quar no es en aquela sanacio, ayssi cum </line><line id="pp153l12">havem dit. Mays empero diyssero alcus que es sana en alcus homes </line><line id="pp153l13">tart. E de la medicacio per la qual es sperat juvament en lu es que tu </line><line id="pp153l14">ignes cauteri subtil segon le ample de la fistula, ayssi cum es precedit, </line><line id="pp153l15">e intrometas aquel ignit en la fistula entro que pervengua entorn le </line><line id="pp153l16">cuol; e aprop itera aquel doas o tres vetz entro que sapias que ja son </line><line id="pp153l17">adhustas totas aquelas carns ajustadas fistuladas que so semblantz a </line><line id="pp153l18">cana de pluma de ausel. E aprop cura aquela am calguas envolopadas </line><line id="pp153l19">en boder entro que en yescan totas aquelas carns que so adhustas, e </line><line id="pp153l20">aprop cura aquela am medicinas la carn engendrantz e consolidantz, </line><line id="pp153l21">e si es sanada, bo es; e sino, lahoras no es sana en degun temps per </line><line id="pp153l22">autra curacio. </line></p>
				<p id="p564"><line id="pp153l23">E si la tenta intra, e no penetra entro·l tieu dit le qual es en le cul, </line><line id="pp153l24">e entre aquel e la tenta que es velament spes de carn o de ciphac, e </line><line id="pp153l25">vezes la fistula en aquo que siec la superficia de la codena, lahoras </line><line id="pp153l26">secca la codena del comensament de la fistula, e tu ve seccan am la </line><line id="pp153l27">tenta, e sia en la fistula entro que la seccio pervengua al loc en </line><line id="pp153l28">le qual perve la extremitat de la tenta, e per la tenta es liberat e catz. </line><line id="pp153l29">E aprop mundifiqua aquelas carns fistuladas las quals so asembladas a </line><line id="pp153l30">canula de pena de ausel e no romangua de aquelas alcuna causa. </line><line id="pp153l31">Mays si flux de sanc vezes que vengua entre tu e la tua opperacio </line><line id="pp153l32">quan ensideysses aquelas carns, lahoras le milh que sia e del pus </line><line id="pp153l33">leugier instrument es cauterizar am foc o am medicina acuta, quar </line><line id="pp153l34">cauteri am foc ajusta bonas doas habitutz: so es adhustio de aquelas </line><line id="pp153l35">carns ajustadas, e abscizio del sanc exseccacio de las humiditatz. E </line><line id="pp153l36">aprop cura aquela am calguas envolopadas en boder o en caus trissat</line><pb n="154"/><line id="pp154l01">entro que·l loc geta brac, e aprop lahoras cura la plagua am enguentz </line><line id="pp154l02">carn dura engendran e consolidan. E so medicinas en las quals so </line><line id="pp154l03">stipticitat e exseccio; quan lahoras es restaurada ja es sanada e no </line><line id="pp154l04">temes iteracio. </line></p>
				<p id="p565"><line id="pp154l05">Mays si la fistula ja perve entro al preon del cul e es elonguada </line><line id="pp154l06">de lu superficia del cos, lahoras entromet le tieu dit en le cul e </line><line id="pp154l07">inquireys am aquel. E donc si centes la tenta e entre tu e ela es </line><line id="pp154l08">velament de ciphac o de carn, e es propda a la penetracio, lahora no </line><line id="pp154l09">es operacio en lu sino segon via di fiducia e de speransa. La qual </line><line id="pp154l10">causa es aministrar en lu una de tres manieyras: o que cauterize </line><line id="pp154l11">aquela ayssi cum havem dit; o que secces aquela entro que consieguas </line><line id="pp154l12">la conquavitat de lu per que sia a tu possible entrometre las qualcas e </line><line id="pp154l13">la curacio propdana; e no procesiscas mot am seccio per so que no </line><line id="pp154l14">inscidas le lacert contenent le cuol, e que accidisque sobre le malaute </line><line id="pp154l15">eyssiment de la egistio ses voluntat; e aprop cura aquel am aquo que </line><line id="pp154l16">havem dit quar fort leu sira sanat; o que elongues aquel velament e </line><line id="pp154l17">mondes aquel pus que seccas aquel entro prop le cul, ayssi cum havem </line><line id="pp154l18">dit, o am tenta o am autre instrument de aguda extremitat, e aprop </line><line id="pp154l19">mondifique aquelas carns fistuladas las quals so en la seccio entro la </line><line id="pp154l20">on podes am percrustacio; e aprop esforsa te a far la restauracio de </line><line id="pp154l21">tota la plagua am seccio, e si le orrifici pus desus no es consolidat, e </line><line id="pp154l22">romangua la fistula uberta en la partida del cul, e sira pus leugier </line><line id="pp154l23">per le malaute. </line></p>
				<p id="p566"><line id="pp154l24">E alscunas veguadas la fistula es finida segon aquesta manieyra: </line><line id="pp154l25">es quan tu entrometas la tenta en la fistula, e es en le latz del cul </line><line id="pp154l26">entorn la superficia del cos am la codena e en le marge del cul, </line><line id="pp154l27">lahoras pren tenta de perforada extremitat, que es ayssi cum agulha </line><line id="pp154l28">de preparantz les coers segon aquesta forma: </line></p>
				<p id="p567"><line id="pp154l29">e entromet en aquela fiel envolopat de .v. fiels o entorn aquels; e </line><line id="pp154l30">aprop entromet tenta am fiel en la fistula entro que consiegua la </line><line id="pp154l31">conquavitat de lu. Mays si es penetrant en le marge del cul prop </line><line id="pp154l32">dedintz, lahoras tu extratz le fiel de aquel trauc ayssi que tu </line><line id="pp154l33">intrometas le tieu dit en le cul; e extraguas la extremitat del fiel e </line><line id="pp154l34">ajustes las duas extremitatz essemps, e estrenh cascuna, e leyssa aquo</line><pb n="155"/><line id="pp155l01">per un dia o per dos, e quan mays inscideys le fiel en la carn, estrenh </line><line id="pp155l02">be aquel entro que aquelas carns sian inscididas las quals so entre </line><line id="pp155l03">doas extremitatz del fiel e que cajan. E aprop cura la plagua entro </line><line id="pp155l04">que sia consolidada e sanada. Mays si le orrifici de la fistula no es </line><line id="pp155l05">penetrant, lahoras fay aquel penetrar, en qualque manieyre sia a tu </line><line id="pp155l06">preparat, sino que sia mot en le preon, quar no es a tu que fassas </line><line id="pp155l07">aquo per que no inscidas le lacert; e aprop fay am aquela entro que sia </line><line id="pp155l08">sanada. </line></p>
				<p id="p568"><line id="pp155l09">La forma de spatum spinos am lo qual es fenduda la fistula: </line><line id="pp155l10">la curvitat del qual es mot aguda e l’autra partida es </line><line id="pp155l11">no-aguda, per so que no inscidas aquo que no es necessari, </line><line id="pp155l12">ayssi cum vezes. </line></p>
				<p id="p569"><line id="pp155l13">De sutura de emorroydas en las quals corra sanc en </line><line id="pp155l14">la inscizio de aquelas. </line></p>
				<p id="p570"><line id="pp155l15">Emorroydas so segon dos manieyras, quar o so entre le cul </line><line id="pp155l16">semblantz aysi que es de carbos, o quays aquelas sian cum a gras de </line><line id="pp155l17">rasim. E de aquelas so petitas e grans, e que le sanc corr de aquelas </line><line id="pp155l18">tostemps e es una, e so motas, e so fora·l cul, e en las extremitatz de </line><line id="pp155l19">lu. Mays empero aquelas que so foro le cul so segon las mes de pauca </line><line id="pp155l20">humiditat, de las quals corr aygua citrina o un petit de sanc am cos </line><line id="pp155l21">continuabla, e so segon la color del cos. </line></p>
				<p id="p571"><line id="pp155l22">E la curacio de aquela que es dedintz le cuol es que comandes al </line><line id="pp155l23">malaute que se assela e que se exprema entro que le cuol yesca e las </line><line id="pp155l24">emoroydas apparescan a tu. Adonc tu te coyte e suspen am uncis o </line><line id="pp155l25">que tenguas aquelas am la tua ungla, e aprop incideys aquelas deves las </line><line id="pp155l26">suas razitz. Mays si les uncis no so tengutz en aquelas per la </line><line id="pp155l27">humiditat de lor e mollificacio de aquelas, lahoras pren aquelas am </line><line id="pp155l28">drap aspre o am coto o am flassada de lana, e extratz aquelas am les </line><line id="pp155l29">tieus ditz, e aprop inscideys aquelas e polveriza sobre lor alcunas </line><line id="pp155l30">polveras caudas aprop la inscizio, per que sian ad aquelas en loc de</line><pb n="156"/><line id="pp156l01">cauteri; o cauteriza aquelas segon que es precedit en le capitol de </line><line id="pp156l02">cauterizar. E aprop cura aquelas am l’autra curacio entro que </line><line id="pp156l03">sian sanadas. E si le cul no obezeys a egressio, lahoras cristerisa le </line><line id="pp156l04">malaute am cristeri en le qual sia mordicacio petita, e sia lavat am </line><line id="pp156l05">aquel aquo que es en le cuol e que obezesca a egressio leugierament </line><line id="pp156l06">quan le malaute s’esprem. </line></p>
				<p id="p572"><line id="pp156l07">Mays si las emorroydas so defora le cul, lahoras la causa de lor es </line><line id="pp156l08">leugiera, e es que tu prenguas aquelas am la tua ungla, o que prenguas </line><line id="pp156l09">aquelas am unci, e inscidas aquelas, e aprop cura aquelas am aquo </line><line id="pp156l10">que havem dit entro que sian sanadas. </line></p>
				<p id="p573"><line id="pp156l11">E aquel que avoreys inscizio, cove que aministres sutura de lor </line><line id="pp156l12">segon aquesta manieyra: pren fiel envolopat e entromet aquel en </line><line id="pp156l13">agulha e aprop extratz las emorroydas a las partidas dessus, e fay </line><line id="pp156l14">aquel penetrar am la agulha en la razit del autra part, e </line><line id="pp156l15">envolveys las doas extramitatz del fiel en la partida pus dejos de la </line><line id="pp156l16">agulha, e so latitudinalment; e estrenh la emorroyda am strectura </line><line id="pp156l17">fort, e aprop noza le fiel e extratz la agulha. E fay aquo a totas, e </line><line id="pp156l18">layssa de aquelas una e no la cozes, per so que la superfluitat del sanc </line><line id="pp156l19">corra de aquela. E aprop pausa sobre le cul drap enfus en oli rozat o </line><line id="pp156l20">en cerot; e pausa aquel sobre·l cuol e comanda al malaute que·s </line><line id="pp156l21">repause. E aprop layssa aquela entro que caja; e quan es casuda, cura </line><line id="pp156l22">aquelas am enguentz o am autra curacio entro que sia sanat. </line></p>
				<p id="p574"><line id="pp156l23">De curacio de fistulas. </line></p>
				<p id="p575"><line id="pp156l24">Motas veguadas accideys per exseccacio de fenda o per costriccio </line><line id="pp156l25">de natura. E cum so antiquadas e no val en aquela medicina, lahoras </line><line id="pp156l26">cove que tu razas aquelas am la puncta de spatum o am la tua ungla </line><line id="pp156l27">entro que sian faytas humidas e sia hostada de aquelas la escorsa pus </line><line id="pp156l28">desus, la qual prohibeys aquelas de consolidacio; e aprop cura aquelas </line><line id="pp156l29">entro que sian consolidadas. Lahoras tu osta aquelas am razio </line><line id="pp156l30">pus vehement que la primieyra entro que mot sancno e sian </line><line id="pp156l31">excoriadas; e aprop cura aquelas entro que sian sanadas. </line></p>
				<p id="p576"><line id="pp156l32">De curacio de almesamir, so es clau. </line></p>
				<p id="p577"><line id="pp156l33">Sapias que alamermar, so es clau, e no es si no notz redon segon </line><line id="pp156l34">la color del cors semblant a cap de claviel, e es fayt en tot le cors e</line><pb n="157"/><line id="pp157l01">majorment en las partidas dejos les pes e als ditz, e endeve per aquels </line><line id="pp157l02">dolor deves le anament. E adonc cove que sia inscidit aquo que es en </line><line id="pp157l03">le circuit del clau, e sia tengut am les forfexs o am unci, e sia eradicat </line><line id="pp157l04">de la sua razit; e aprop cura aquel. E si vols, cauteriza le segont que es </line><line id="pp157l05">precedit en le sieu capitol. </line></p>
				<p id="p578"><line id="pp157l06">Mays de veruca es eminencia petita aspre fistulada redonda sobre </line><line id="pp157l07">la superficia del cos, e motas veguadas veno en las mas dels enfantz. </line><line id="pp157l08">E curacio de lu es que estendas e inscidas aquela, o que estrenhas </line><line id="pp157l09">aquela am fiel o am pel entro que caja. E si vols, cauteriza aquo, segon </line><line id="pp157l10">que havem dit, am foc o am medicina acuta. E ja so eradicadas </line><line id="pp157l11">enversas e no-enversas am le instrument le qual yeu diyre. </line></p>
				<p id="p579"><line id="pp157l12">Mays formica es eminencia petita feutrada o fistulada grossa </line><line id="pp157l13">sobre la superficia del cos anant mot en le preon, e quan le freg </line><line id="pp157l14">atroba aquela es centit en lu semblant de mordificacio de formigua, e </line><line id="pp157l15">es fayta entorn le cos. E curacio de lu es que prenguas una canula de </line><line id="pp157l16">pena de auca o de pena de voltor, e sia fort, e pausa aquela sobre la </line><line id="pp157l17">formigua entro que la contengua le cercle de la canula de las partidas </line><line id="pp157l18">de lu; e aprop revolveys la tua ma am la canula entro que inscidas </line><line id="pp157l19">aquo que es en le circuit de la formigua, e pauses aquela en le preon </line><line id="pp157l20">de la carn, e que eradiques la formigua de la sua razit. E si vols, fay </line><line id="pp157l21">aquo am canula de eram o de ferr segon aquesta forma: </line></p>
				<p id="p580"><line id="pp157l22">Sia la partida desus de la canulha trahent a subtilitat, sorda (so es </line><line id="pp157l23">no-perforada), envolopada per so que sobre le dit la aprencio de lu </line><line id="pp157l24">sia ablaviada e la revolucio de aquela. E si vols cauteriza la formiga segon </line><line id="pp157l25">que es denant dit en la cauterizacio de atheyl en le capitol de cauteri. </line></p>
				<p id="p581"><line id="pp157l26">De forma dels instrumentz que so aministratz a </line><line id="pp157l27">dar cristeri. </line></p>
				<p id="p582"><line id="pp157l28">Alcunas veguadas es fayt cristeri de argent o de lato o de eram </line><line id="pp157l29">fondut o malleat; e alcunas veguadas es fayt de aquels instrumentz</line><pb n="158"/><line id="pp158l01">petit e gran segon aquels als quals so aministratz, quar aquel que es </line><line id="pp158l02">aministrat en la curacio dels petitz enfants sia petit; e de aquel </line><line id="pp158l03">dels quals los culs son freuls o doloyrozes, les cristeris de aquels sian </line><line id="pp158l04">petitz. </line></p>
				<p id="p583"><line id="pp158l05">La forma de cristeri gran e pauc: </line></p>
				<p id="p584"><line id="pp158l06">Le cap de la canula de lu desus en le qual es liada la borsa sia ampla </line><line id="pp158l07">segon aquesta manieyra; e sia a lu distinacio la on la borsa es liada </line><line id="pp158l08">ayssi cum vezes. E la extremitat de lu pus dejus, la qual es entromesa </line><line id="pp158l09">en le cul, sia sorda (so es no-uberta) mot leon, atrasent a subtilita; e </line><line id="pp158l10">en la un del latz de lu sian dos traucs, e en l’autre costat un trauc, e </line><line id="pp158l11">sia la amplesa del trauc segon la groseza dels rays e pus gros un petit. </line><line id="pp158l12">E sia la borsa en la qual sian pausadas las medicinas de vesica de </line><line id="pp158l13">bestia o de pel de ovelha, e la razit de lu sia un palm. E sia perforada </line><line id="pp158l14">per motz traucs ayssi cum es revolvuda; e si l’espazi le qual es entre </line><line id="pp158l15">les traucs la grossetut del dit. E aprop entromet en aquels traucs fiel </line><line id="pp158l16">fort de fiel cru le qual sia de detz fiels, o enviro aquels; e ajusta am </line><line id="pp158l17">aquel la borsa; e quan es pausada en lu la borsa, sia streyt en le cap </line><line id="pp158l18">del cristeri entre dos distingentz am fort costriccio, e aprop cristeriza </line><line id="pp158l19">am aquel quascun trauc: </line><line id="pp158l20">Mays la qualitat de cristerizar am </line><line id="pp158l21">aquel es que tu omples la borsa de la </line><line id="pp158l22">medicina, que sia escalfada segon la </line><line id="pp158l23">quantitat de la tolleransa del </line><line id="pp158l24">malaute; e guarda te que no sia trop cauda </line><line id="pp158l25">ni trop freja. E aprop le malaute sia </line><line id="pp158l26">resupinat sobre le sieu dos, e eleva </line><line id="pp158l27">las suas cambas en sus e pausa dejos </line><line id="pp158l28">lu un cuer sobre le qual ja so les </line><line id="pp158l29">homes o un lansol; e aprop unta la </line><line id="pp158l30">extramitat del cauteri am oli o am </line><line id="pp158l31">album de huou o am mucellage de </line><line id="pp158l32">fenugrec o de semblantz; e aprop entromet aquel en le cul am</line><pb n="159"/><line id="pp159l01">facilitat, e aprop le ministre prengua la borsa e exprema aquel am </line><line id="pp159l02">doas mas e essemps am vehemencia entro que sia evacuat en le </line><line id="pp159l03">budelh tot aquo que es en le cristeri; e aprop extra le cristeri e le </line><line id="pp159l04">malaute leva las suas cambas a la paret. E si la medicina forsa aquel a </line><line id="pp159l05">eyssiment, tengua le tant quant poyra; e si dorm am aquel per tota </line><line id="pp159l06">una nueyt, es mays derier en juvament. Mays si tu cristerizas aquel </line><line id="pp159l07">en las malautias de solucio de ventre e l’eyssiment de lu le coyta, </line><line id="pp159l08">lahoras tu itera le cauteri entro que sia sanat. E si en le cul so </line><line id="pp159l09">emorroydas o apostemas ledens, lahoras sia le cristeri mot subtil e </line><line id="pp159l10">leon, dels cristeris am les quals les enfantz so criterisatz. </line></p>
				<p id="p585"><line id="pp159l11">De curacio de las plaguas. </line></p>
				<p id="p586"><line id="pp159l12">Yeu ja e dit en la divisio de la curacio de las plaguas aquo que </line><line id="pp159l13">convenia al libre, e yeu dic assi la curacio de aquelas am ma e am </line><line id="pp159l14">medicinas segon le conpliment. Donc dic que las plaguas son </line><line id="pp159l15">diversificadas segon aquo en que son faytas las plaguas e segon le loc </line><line id="pp159l16">sobre le qual cazo las plaquas. E las causas per que motas vetz son </line><line id="pp159l17">faytas las plaguas so ayssi cum getament de peyra, o inscisio d’espaza </line><line id="pp159l18">o de cotel, o percussio am lansa, o am fustz, o am sageta, o semblantz </line><line id="pp159l19">ad aquels de motas causas. Mays las plaguas que so en les locz del cos </line><line id="pp159l20">so ayssi cum plagua la qual catz sobre le cap, o·l col, o·l pietz, o·l </line><line id="pp159l21">ventre, o·l fitge, e semblantz ad aquels dels membres. </line></p>
				<p id="p587"><line id="pp159l22">E yeu so recomtant la curacio de alcunas plaguas per que pauses </line><line id="pp159l23">aquela ratiocinacio e regla sobre las autras plaguas. E yeu comensare </line><line id="pp159l24">de las plaguas del cap simplas, quar la rememoracio de las compostas </line><line id="pp159l25">vindra al comensament del tertz capitol. Donc dic que quan </line><line id="pp159l26">accideys en le cap plagua simpla e no es fractura, lahoras considera: si </line><line id="pp159l27">es per getament de peyra o de semblant, e ja ha trinquada la codena </line><line id="pp159l28">tant solament e es gran plagla e temes sobre aquel malaute </line><line id="pp159l29">havinement de apostema caut, lahoras tu te coyta e fleubotoma la cephalica </line><line id="pp159l30">tantost, e no tardas aquo; e extrats ad aquel del sanc segon la</line><pb n="160"/><line id="pp160l01">quantitat de la vertut de lu si no mes alcuna causa prohibent de </line><line id="pp160l02">fleubotomia, majorment si·l sanc que es eyssit de la plagua es pauc. </line><line id="pp160l03">E sia la flaubotomia del contrari de la partida plaguada; e guardase </line><line id="pp160l04">le malaute de replecio e de vi e de viandas grossas. Mays si de la </line><line id="pp160l05">minuicio prohibeys alcuna causa, lahoras sia aminorat de la vianda e </line><line id="pp160l06">no apropinque a carn ni a vi. E pausa sobre la plagua, si a lu accideys </line><line id="pp160l07">apostema caut, coto enfus en oli rozat solet o en vi en le qual es </line><line id="pp160l08">stipticat. Mays si est segur de apostema caut, lahoras pausa sobre la </line><line id="pp160l09">plagua, si es recent am le sieu sanc e le ayre no ha mudat aquela la </line><line id="pp160l10">polvera la qual yeu recomtare aprop petit. E si le ayre ja ha mudada </line><line id="pp160l11">aquela, lahoras pausa sobre alscus enguentz entro que sia sanada. </line></p>
				<p id="p588"><line id="pp160l12">Mays si la plagua es gran o es per inscizio d’espaza e de </line><line id="pp160l13">semblantz, e no so ajustadas las labias de lu per puvils, lahoras ajusta </line><line id="pp160l14">aquelas am sutura segon que yeu recomtare de la sutura de lor. Mays </line><line id="pp160l15">si la plagua ja es discuberta del os e pen, e no es retencio de lu sino </line><line id="pp160l16">un petit suspensori, lahoras inscideys aquela e aprop cura la plagua </line><line id="pp160l17">am medicinas e restaura la carn aprop en loc de codena, e comanda al </line><line id="pp160l18">malaute que sia pescut de viandas en las quals es groceza: caps e </line><line id="pp160l19">formen coyt e semblantz a lor, entro que sia compost. E si atrobas en </line><line id="pp160l20">la codena putrefaccio e no adhereys al os, lahoras tu inscideys tot </line><line id="pp160l21">aquo poyrit e geta aquo, e aprop cura aquo. </line></p>
				<p id="p589"><line id="pp160l22">Mays si en aquestas plaguas es arteria o vena de la qual fluxs de </line><line id="pp160l23">sanc pot evenir, e no es abscindida per medicinas, lahoras tu inquier </line><line id="pp160l24">sobre la arteria, e si atrobas aquela no-inscidida, lahoras tu inscideys </line><line id="pp160l25">aquela am spatum, o lia aquela; e si necessitat te provoca que aquo </line><line id="pp160l26">que havem dit no comfereys, lahoras tu cauteriza entro que·l sanc </line><line id="pp160l27">sia abscidit. E si aquestas plaguas son simplas e petitas, lahoras la </line><line id="pp160l28">causa de lor es leugiere; enayssi que tu polverizas sobre aquelas </line><line id="pp160l29">aquesta polvera, quar consolidada aquela denant que l’ayre mude </line><line id="pp160l30">aquelas. E la manieyra de la polvera es aquesta: recipe oli de enses </line><line id="pp160l31">partida una, de sanc de drago partida doas, de caus no-extincta </line><line id="pp160l32">partidas tres; sia tot mot trissat e crivellat, e de lu sia la plagua </line><line id="pp160l33">omplida, e sia constrengida per bona constriccio entro que be sobre </line><line id="pp160l34">aquela aderesca, e sia coagulada am le sanc. E aprop strengeys </line><line id="pp160l35">aquela desus am pulvils e leyssa aquela, e no la deslias mentre esta </line><line id="pp160l36">ayssi que no es apostemada, quar no es eredicada de lu la medicina </line><line id="pp160l37">entro que sia sanada. E alcuna vetz fa aquo sola cautz, quan no es a </line><line id="pp160l38">tu en present enses e sanc de drago. E ja fa aquesta meteyssa</line><pb n="161"/><line id="pp161l01">operacio en las grans plaguas quan conveneys que sia pausada sobre </line><line id="pp161l02">aquelas e sian streytas, e so plaguas recentz am le lor sanc, las quals le </line><line id="pp161l03">ayre no ha alteradas. E si le ayre las ha alteradas, e majorment quan </line><line id="pp161l04">es en temps d’estiu, lahoras no es entencio a la posicio de aquesta </line><line id="pp161l05">polvera, mays adonc cura aquelas am aquo que havem dit, enayssi </line><line id="pp161l06">que tu pauses sobre aquelas alcus enguents degistius, o que pauses </line><line id="pp161l07">sobre aquelas pols de la farina del ordi am aygua e mel entro que </line><line id="pp161l08">getan poyredura; e aprop cura aquelas am l’autra curacio entro que </line><line id="pp161l09">sian sanadas. Mays si accideys am la plagua fractura en os, e es </line><line id="pp161l10">petita, lahoras tu extratz aquo am gesti. E yeu diyre la cura de las </line><line id="pp161l11">fracturas del cap en aquo que es envenidor. </line></p>
				<p id="p590"><line id="pp161l12">De las plaguas del col. </line></p>
				<p id="p591"><line id="pp161l13">Mays si la plagua accideys en le col, lahoras no es en lu </line><line id="pp161l14">differencia en medicacio, e entre la plagua del cap quan es simpla. </line><line id="pp161l15">Mays si ja le nervi del col es inscis o arteria, lahoras si es nervi, no es </line><line id="pp161l16">en lu engen sino que sia evitada curacio de lu am aquo que fa </line><line id="pp161l17">vehement stipticitat, ayssi cum ziniar e zegi que es vetriol e </line><line id="pp161l18">semblantz a lor quar nozo als nervis e contrazo aquel. E no </line><line id="pp161l19">pauses sobre la plagua alcuna causa de tot freja, quar la sustancia dels </line><line id="pp161l20">nervis es freja e la continuacio de lu es am le cervel, le qual es le pus </line><line id="pp161l21">aut de totz les membres. E si’ aquo am que es curat de medicinas </line><line id="pp161l22">leugieras, ayssi cum es caus lavada am aygua dousa, alcuna veguada </line><line id="pp161l23">enfusa en oli rozat o no-rozat, e thucia quan es lavada am aygua </line><line id="pp161l24">dousa e las autras peyras minarantz segon aquesta manieyra, e </line><line id="pp161l25">enguentz humitz. </line></p>
				<p id="p592"><line id="pp161l26">Mays si la plagua es gran, lahoras aministra sutura, o coarta las </line><line id="pp161l27">labias de lu, e aprop cura aquela am pulvils entro que sia sanada. </line></p>
				<p id="p593"><line id="pp161l28">Mays si a la plagua es profunditat o accideys en lu a la pus bassa </line><line id="pp161l29">partida poyredura, lahoras perfora aquela en le loc mays depremegut. </line></p>
				<p id="p594"><line id="pp161l30">Mays si en la plagua ja es inscisa arteria e es conseguit flux de </line><line id="pp161l31">sanc, lahoras separa o secca aquela, o lia aquela, o cauteriza aquela si </line><line id="pp161l32">necessitat te provoca ad aquo. </line></p>
				<p id="p595"><line id="pp161l33">Mays si ja ha insciditz les spondils del golayro o tot, e so salvadas </line><line id="pp161l34">las venas del col, lahoras tu ajusta las labias de la codena am sutura </line><line id="pp161l35">sobre la cana del golayro e no toques aquel; abantz egala aquel e </line><line id="pp161l36">reduzeys aquel sobre la sua figura natural, e aprop strenh aquel am </line><line id="pp161l37">strectura decent, e leyssa aquela per alcus jorns; e aprop cura aquel</line><pb n="162"/><line id="pp162l01">am enguentz en les quals es stipticitat e excitacio entro que sia sanat. </line><line id="pp162l02">Mays si la plagua ja en le os a fayta enprecio, lahoras percuireys </line><line id="pp162l03">aquela, e lahoras si en lu ha fragmentz de hos, extratz totz aquels </line><line id="pp162l04">que podes de lor; e aquo que a tu no es apparelhat, leyssa aquo entro </line><line id="pp162l05">que la plagua se poyrisca, e sia separat e la egrecio de lu sia alleujada. </line><line id="pp162l06">E si la plagua es recent lahoras polveriza sobre aquela polvera </line><line id="pp162l07">la qual t’e recomtada. Mays si en la plagua es fayta fistula, lahoras </line><line id="pp162l08">cura aquela am aquo del qual la rememoracio vindra aprop en le sieu </line><line id="pp162l09">capitol. </line></p>
				<p id="p596"><line id="pp162l10">De las plaguas del col o de semblantz quan fayta entre las spallas e es </line><line id="pp162l11">fayta am spaza o am cotel o am lansa o am semblantz. </line></p>
				<p id="p597"><line id="pp162l12">Si es percussio de lansa o de cotel, e vezes de lu la profunditat, </line><line id="pp162l13">lahoras considera mays si de la plagua yeys ventositat quan le </line><line id="pp162l14">malaute elena; lahoras sapias que la plagua es mortal. E si en lu no es </line><line id="pp162l15">profunditat e la plagua es recent am le sieu sanc, lahoras tu pauses </line><line id="pp162l16">en lu de la primieyra horo polvera, e no strenhas aquel per que no sia </line><line id="pp162l17">le sanc retengut en la profunditat de lu e que retorne al cor e que </line><line id="pp162l18">aucigua le malaute, mays pausa en lu enguent atractiu, e deslia aquela </line><line id="pp162l19">doas veguadas le dia. E si l’enguent no es a tu present, lahoras tu </line><line id="pp162l20">pausa en le orrifici de la plagua coto viel per que sucque aquo que </line><line id="pp162l21">yeys de las humiditatz; e fay que le malaute dorma sobre la </line><line id="pp162l22">plagua per que corra aquo que es en lu ajustat. Mays si ja de la plagua </line><line id="pp162l23">son passatz tres dias o mays e no accideys al malaute spasme ni </line><line id="pp162l24">tremor de cor mal ni strictura de ale, e vezes las autras dispozicios </line><line id="pp162l25">bonas de lu, lahoras sapias que plagua es salva; e adonc cura aquela </line><line id="pp162l26">am calguas e am l’autra curacio entro que sia sanada. Mays si la </line><line id="pp162l27">sanacio de lu es excusada, e ja tot temps es uberta, lahoras sapias que </line><line id="pp162l28">ja es fayta fistula; cura donc aquela per le sieu capitol. </line></p>
				<p id="p598"><line id="pp162l29">E si la plagua es per inscisio de spaza o de cotel, e es simpla en la </line><line id="pp162l30">superficia del pietz o del dos, lahoras cura aquela am aquo que es </line><line id="pp162l31">precedit de sutura, si es gran, o am polvera, si es petita. </line></p>
				<p id="p599"><line id="pp162l32">Mays si ja ha fayta enprecio en le os, e so ja de lu inscizas pessas, </line><line id="pp162l33">lahoras tu torqua la plagua e coyta ad extrayre aquelas pessas, si so </line><line id="pp162l34">separadas. Mays si no so separadas, lahoras leyssa las entro que se </line><line id="pp162l35">poyresca la plagua, que la extraccio de lor es alleujada. E de las autras</line><pb n="163"/><line id="pp163l01">plaguas accidentz en les autres membres le juvament en curacio es le </line><line id="pp163l02">juvament de aquo que havem dit. </line></p>
				<p id="p600"><line id="pp163l03">De las plaguas del ventre. </line></p>
				<p id="p601"><line id="pp163l04">L’indisposicio la qual accideys en le ventre es o gran, o pauc, </line><line id="pp163l05">o migiera. De la gran alcunas veguadas yeys le budel o nervi del </line><line id="pp163l06">budel, per que es fayta intromissio de lor e la sutura de lor esser pus </line><line id="pp163l07">vehement e pus subtil. E disrupcio petita es fayta dificil per autra </line><line id="pp163l08">manieyra, e siec se que la reduccio de lor es pus dificil, si no te coytes </line><line id="pp163l09">de la intromissio de lor al sieu loc tantost, quar se ubre e es engrossat </line><line id="pp163l10">per que le intrament de lu es fayt difficil. E donc la milhor disrupcio </line><line id="pp163l11">es migiera, quar en aquela no es dificil la reduccio del budel, ayssi cum </line><line id="pp163l12">es dificil en las doas specias denant ditas. </line></p>
				<p id="p602"><line id="pp163l13">E sapias que sutura del ventre es segon quatre manieyras, mays </line><line id="pp163l14">doas suturas son comunas que conveneysso en suturas de las autras </line><line id="pp163l15">plaguas del cors. E duas autras suturas proprias comunican a las </line><line id="pp163l16">autras plaguas, mays empero so mays proprias en la sutura del </line><line id="pp163l17">ventre. E yeu recomti a tu quascuna am exposicio e declaracio. </line><line id="pp163l18">Donc dic que quan la plagua es petita e es eyssit alcuna causa del </line><line id="pp163l19">budel per aquela, e es fayt dificil a reduzir aquel, lahoras aquo es en </line><line id="pp163l20">una de doas manieyras: o per parvitat de la disrupcio ayssi cum </line><line id="pp163l21">havem dit, o quan al budel es venguda inflacio per la frigiditat </line><line id="pp163l22">de l’ayre. E donc quan aquo es ayssi, lahora cove que tu scalfes aquel </line><line id="pp163l23">enayssi que tu submerges una sponga ho drap humit en aygua </line><line id="pp163l24">tebeza sola, o que coguas en aygua squinant, e cyperum, e spic, e </line><line id="pp163l25">embroques am aquela le budel entro que la imflacio sia resolvuda. E </line><line id="pp163l26">alcunas veguadas fa aquo vi en le qual ha stipticitat, e es milhor que la </line><line id="pp163l27">aygua sola en resolucio de la imflacio. E donc cum tu vezes la </line><line id="pp163l28">imflacio esser resolvuda, lahoras tu humecta le budel am aygua en </line><line id="pp163l29">la qual es coyta altea e malvas, quar per aquo es alleujat le intrament </line><line id="pp163l30">de lu am pauca causa. </line></p>
				<p id="p603"><line id="pp163l31">Mays si es escusat le intrament de lu aprop aquesta curacio, </line><line id="pp163l32">lahoras scindeys la disrupcio un petit am strument am le qual so</line><pb n="164"/><line id="pp164l01">inscididas emorroydas. E la curacio primieyra es milhor, quan es </line><line id="pp164l02">propriada que no es seccio, e no sia occupacio a seccar aprop </line><line id="pp164l03">necessitat e defaliment. Del instrument, sec se la forma de lu: </line></p>
				<p id="p604"><line id="pp164l04">La una partida de lu torta aguda, e l’autra partida no-acuta, e la </line><line id="pp164l05">extremitat subtil, e no sia am la subtilitat de spatum, abantz sia </line><line id="pp164l06">obtusa un pauc. </line></p>
				<p id="p605"><line id="pp164l07">E donc cum la plagua es amplificada e yeys fora le budel, lahoras </line><line id="pp164l08">cove que la sua reduccio sia segon la forma de lu natural, en le sieu </line><line id="pp164l09">loc propri, si es possible sobre aquo, quar milhor es. Mays quan la </line><line id="pp164l10">disrupcio es ampla, e es en la partida pu bassa del ventre, lahoras </line><line id="pp164l11">cove que tu fassas jazer le malaute sobre le sieu dos, e pausa las suas </line><line id="pp164l12">cambas pus autas que·l sieu cap; e si es en la partida pus desus del </line><line id="pp164l13">ventre, lahoras tu pause le cap de lu e·l pietz pus autz que las partidas </line><line id="pp164l14">dejos. E semblantment si la disrupcio es en una de las doas partz del </line><line id="pp164l15">ventre, lahoras pausa la tua entencio e la tua consideracio tostemps </line><line id="pp164l16">en aysso per que la partida en la qual es la plagua sia pus auta que </line><line id="pp164l17">l’autra. E ayssi cove que tu aministres aquo en las plaguas grans e en </line><line id="pp164l18">las plaguas migieras. E en las plaguas petitas, pausa aquo que es a tu </line><line id="pp164l19">preparat, e aprop fay que·l ministre sia entre las tuas mas pyatados, </line><line id="pp164l20">le qual tengua la disrupcio tota am la sua ma e ajusta las labias de lu, e </line><line id="pp164l21">aprop descuebre de aquela ad aquel que siec la sutura alcuna causa </line><line id="pp164l22">aprop autra. </line></p>
				<p id="p606"><line id="pp164l23">E aquesta es la manieyra de sutura comuna: una que prenguas la </line><line id="pp164l24">agula, o comte de agula segon la cantitat de la amplitut de la plagua; e </line><line id="pp164l25">aprop layssa de la extremitat de la disrupcio del dit anular, e strenh </line><line id="pp164l26">la agula una, otre que tu no metas fiel en las doas extremitatz de la </line><line id="pp164l27">codena, am doas extremitatz del ciphac que es dejos la codena de las </line><line id="pp164l28">partidas dedintz, entro que fassas aquela penetrar de aquela partida; </line><line id="pp164l29">e tu ja has agreguadas doas extremitatz de la codena e doas </line><line id="pp164l30">extremitatz del ciphac, e so faytas quatre ordes. E aprop strenh am </line><line id="pp164l31">fiel doble en le circuit de la agula, e alcunas veguadas de doas partz</line><pb n="165"/><line id="pp165l01">ensemps, e aprop agregua las doas labias e la plagua per agreguacio </line><line id="pp165l02">decent; e aprop layssa la grossitut del dit e fiqua una autra agulha en </line><line id="pp165l03">aquela, e aprop lia aquela am fiel ayssi cum fiest am la primieyra </line><line id="pp165l04">agulha; e no cesses far aquo si es necessitat am las agulhas entro que </line><line id="pp165l05">ajas complida tota la contriccio de la plagua. E sian las agulhas </line><line id="pp165l06">migieras entre groceza e subtilitat, quar las agulhas subtils mot </line><line id="pp165l07">leugierament insciden la carn; e las grossas so de dificil intrament en </line><line id="pp165l08">la codena, e donc per aquo cove que sian migieras en subtilitat e </line><line id="pp165l09">grosseza. E no cove que la agulha sia ficada en doas extremitatz de la </line><line id="pp165l10">codena propdana mot, per so que la carn no sia inscidida </line><line id="pp165l11">leugierament e que la plagua se huebra devant la sua consolidacio. E no sian </line><line id="pp165l12">prolonguadas de sutura per que la plagua no sia prohibida de </line><line id="pp165l13">consolidacio. E aprop inscideys las extremitatz de las agulhas per so </line><line id="pp165l14">que no ledescan le malaute deves le sieu dormier; e pausaras sobre la </line><line id="pp165l15">sutura pulvils expanduts de tota partida, les quals tenguan las </line><line id="pp165l16">extremitatz de las agulhas; e layssa aquelas entro que sapias que la </line><line id="pp165l17">plagua ja es consolidada. E aquestas specias de sutura am agulhas en </line><line id="pp165l18">cal manieyra es pus convenient en las plaguas petitas, quar habasta </line><line id="pp165l19">en la sutura de lor una agulha o doas o entorn aquelas. </line></p>
				<p id="p607"><line id="pp165l20">Mays la segonda sutura es cominal: e es que tu aministres am </line><line id="pp165l21">sutura las quatre extremitatz, . . . . de la codena e doas extremitatz </line><line id="pp165l22">del ciphac, en una veguada, am agulha en la qual sia fiel envolopat </line><line id="pp165l23">engual en subtilitat e grosseza. E aprop quan am la agulha auras </line><line id="pp165l24">penetrat aquestas quatre extremitatz, reduzeys la agulha de aquela </line><line id="pp165l25">meteyssa partida de la qual comensest, per so que le fiel retrayt caja de </line><line id="pp165l26">la pus subirana partida a la plagua, per so que la sutura sia segon </line><line id="pp165l27">sutura de drap am la qual les draps so strengutz. E pausa entre </line><line id="pp165l28">quascuna sutura la quantitat del gros del dit mendre. E aquesta </line><line id="pp165l29">sutura sabo les homes. E am tal sutura yeu cozegui la plagua </line><line id="pp165l30">la qual era accidida a un home en le sieu ventre le qual era stat plaguat </line><line id="pp165l31">am un cotel, e era la disrrumpcio de la plagua major de un palm, e era </line><line id="pp165l32">eyssit dels budels entorn dos palms del budel del mieg loc e era la </line><line id="pp165l33">disrupcio en le mieg del membre; e adonc yeu reduzegui aquel </line><line id="pp165l34">depus que le budel havia stat foro la plagua per .xxiiii. horas. E la </line><line id="pp165l35">plagua fo consolidada en le spazi de .xv. dias o entorn, e curegui</line><pb n="166"/><line id="pp166l01">aquel e es sanat; e aprop aquo visquec per motz ans, e es conversat en </line><line id="pp166l02">las suas disposicios. E les autres metges havian jutgat que no fora </line><line id="pp166l03">sanat; e per miracle foc, quar yeu no curegui aquel am enguent, quar </line><line id="pp166l04">era en loc en le qual enguent no era atrobat ni deguna medicina, mays </line><line id="pp166l05">pausegui sobre la plagua coto viel dos veguadas lo dia e ablucio </line><line id="pp166l06">assiduo am aygua de mel entro que foc sanat. </line></p>
				<p id="p608"><line id="pp166l07">Mays yeu diyre dos specias de sutura proprias segon narracio de </line><line id="pp166l08">Paraula. E es que tu comenses am sutura de la codena, e </line><line id="pp166l09">entrometas agulha de la partida deforo a la partida dedintz. E donc </line><line id="pp166l10">cum la agulha penetra en la codena e en aquel meteys lacertz segon </line><line id="pp166l11">rectetut e en longetut de tot le cos, e layssa la extremita del ciphac en </line><line id="pp166l12">le qual has entromesa la agulha; e fay penetrar en la autra </line><line id="pp166l13">extremitat la agulha de la partida dedintz a la partida deforo en l’autra </line><line id="pp166l14">extremitat del mihat. E don cum tu auras fayta aquela penetrar, </line><line id="pp166l15">lahoras tu fay aquela penetrar autra veguada en aquela meteyssa </line><line id="pp166l16">extremitat del mihat de la partida deforo a la partida dedintz; e </line><line id="pp166l17">leyssa la extramitat del ciphac que es en aquest latz, e fay penetrar la </line><line id="pp166l18">agulha en l’autra extremitat de la partida dedintz a la partida deforo. </line><line id="pp166l19">E fay penetrar am aquela la tua penetracio am la qual fas aquela </line><line id="pp166l20">penetrar en le ciphac en la extremitat del mirat la qual es en la partida </line><line id="pp166l21">de lu entro que tot aquel penetre. E aprop comensa de aquest meteys </line><line id="pp166l22">costat e cus aquel am la extremitat que es del ciphac en l’autra latz, e </line><line id="pp166l23">extratz la agulha de la codena la qual penetrec, e aprop redutz aquela </line><line id="pp166l24">en aquela codena e cos la extremitat del ciphac que es en l’autra </line><line id="pp166l25">costat am aquesta extramitat del mirat; e extratz aquela de la codena </line><line id="pp166l26">la qual es de part de lu. E fay aquo una veguada e autra, e fay aquo </line><line id="pp166l27">una veguada aprop autre veguada entro que tu cozes tot aquo que es </line><line id="pp166l28">deforo segon aquel eysemple. E la suma de aquesta manieyra de </line><line id="pp166l29">sutura es que tu cozes am sutura de pellicies am la qual cozo las pels, </line><line id="pp166l30">enayssi que tu cozes le ciphac una veguada de la part de la extremitat </line><line id="pp166l31">de la codena, e que leysses aquela autra veguada entro que la ajas </line><line id="pp166l32">complida. </line></p>
				<p id="p609"><line id="pp166l33">Mays la segonda specia de sutura propria la qual dieys eyssament </line><line id="pp166l34"><name>Gualia</name>, e aquest es de sermo de lu e per lu recomtat, es que tu cozas </line><line id="pp166l35">aquela segon semilitut am la qual alcus medicantz cozo aquela, </line><line id="pp166l36">enayssi que agreguan tota partida a la sua compar partida a lu </line><line id="pp166l37">convenient per natura; e aplican la extremitat de autre de lu e la</line><pb n="167"/><line id="pp167l01">extremitat del mirat al autra extremitat de lu, e aquo es fayt segon </line><line id="pp167l02">que yeu a tu recomti. Cove que tu fiques la agulha en la extremitat </line><line id="pp167l03">del mirat a tu propdana de la partida deforo, e fassas aquela penetrar </line><line id="pp167l04">a la partida dedintz en aquel sol, e leysses dos extremitatz del ciphac; </line><line id="pp167l05">e aprop revolveys la agulha e fay aquela penetrar de foro a la dedintz </line><line id="pp167l06">en dos extremitatz del ciphac. E aprop revolveys aquelas cascunas, e </line><line id="pp167l07">fay penetrar quascunas de la partida dededintz entro a la partida deforo </line><line id="pp167l08">en dos extremitatz del mirat autras que so en le latz contrari. E </line><line id="pp167l09">aquesta manieyra de sutura es milhor de la sutura comuna leugiera, e </line><line id="pp167l10">es sutura de la qual precedic rememoracio. Aquest es le sermo de </line><line id="pp167l11"><name>Gualia</name></line></p>
				<p id="p610"><line id="pp167l12">E mays le diyssero alcus, sutura del ventre es rectificada am dos </line><line id="pp167l13">agulhas, so es que tu entrometas en aquestas a quascunas un fiel, e </line><line id="pp167l14">comensa am intromiccio de agulha de aquo que es deves tu, e fay </line><line id="pp167l15">aquela penetrar entro al autra latz segon sutura de aquels les quals </line><line id="pp167l16">cozo les cuers engualment. </line></p>
				<p id="p611"><line id="pp167l17">E sapias que quan disrupcio es en le mieg loc del ventre, lahoras </line><line id="pp167l18">la sutura de lu es pus difficil que dels autres locs del ventre. Mays le </line><line id="pp167l19">juguament de medicacio de plagua es jutgament de las autras </line><line id="pp167l20">plaguas. La qual causa es quar quan tu consieguas la plagua recent </line><line id="pp167l21">am le sieu sanc denant que l’ayre altera aquela, e reduses le budel e </line><line id="pp167l22">cozes aquela e aptas aquela decentment, lahoras pausa sobre aquela </line><line id="pp167l23">polvera encarnativa. E si le ayre ja ha alterada la plagua, lahoras </line><line id="pp167l24">pausa sobre aquela alcus enguentz les quals so a tu presens entro que </line><line id="pp167l25">fassan peyra dura e cajan les fiels, e sian consolidatz ciphac e mirat; </line><line id="pp167l26">e aprop cura aquela ayssi cum es la curacio de las autras plaguas entro </line><line id="pp167l27">que sia sanat. Mays si a tu no so presens las medicinas, lahoras pausa </line><line id="pp167l28">sobre aquela tantost, pus que comensa a getar brac, coto viel, e </line><line id="pp167l29">permuta aquel dos veguadas le dia, ayssi cum a tu e ensenhat, entro </line><line id="pp167l30">que sia sanat, quar tu no indigeysses de autra medicacio en motas </line><line id="pp167l31">disposicios quan las plaguas so simplas. </line></p>
				<p id="p612"><line id="pp167l32">Mays si tu temes que la plagua comunique en lesio als membres </line><line id="pp167l33">principals, lahoras cove que tu submergas lana leon en oli de </line><line id="pp167l34">trempada qualiditat, o en oli rozat, e pausa aquela en le circuit dels </line><line id="pp167l35">locs que so entre les angonas e dejos las aysselas. E si sent dolor o </line><line id="pp167l36">putrefaccio en les sieus budels, quar motas veguadas aquo s’endeve, </line><line id="pp167l37">lahoras cristeriza aquel am vi stiptic negre tebe, e majorment si la </line><line id="pp167l38">poyredura es pervenguda en le budel e es fayta exitura penetrant</line><pb n="168"/><line id="pp168l01">entro la conquavitat de lu. E sapias que aquela que es del budel gros </line><line id="pp168l02">es de pus leugiera sanacio que aquela que es en les budels subtils. E </line><line id="pp168l03">es de dificil sanacio quar le budel le qual es apelat “gegunu” no recep </line><line id="pp168l04">sanacio de plagua que caja en lu de tot; e aquo es per la gran multitut </line><line id="pp168l05">de venas que so en lu e per la magnitut de lu que so en aquelas, e per </line><line id="pp168l06">subtilitat del cos de aquel, e per propinquitat de aquel a natura de </line><line id="pp168l07">nervis. Mays si aquo que procezeys de la plagua es la tela, e </line><line id="pp168l08">conseguas aquela recent, redutz aquela segon la tua rectetut am </line><line id="pp168l09">la qual reduzes les budels engualment. Mays si es passat a lu spazi e </line><line id="pp168l10">ja es feyt vert o negre, lahoras que tu strenguas aquela am fiel </line><line id="pp168l11">sobre le loc que es denigrat de lu, per so que vengua fluxs de sanc, </line><line id="pp168l12">quar en la tela so venas e arterias. E aprop inscideys aquo que es otra </line><line id="pp168l13">aquel liament, e pausa dos extremitatz del fiel pendentz de la partida </line><line id="pp168l14">dejos de la plagua foro lu, per que sobre tu sia alleujada la atraccio </line><line id="pp168l15">de lu deves le cazement de la tela e emissio del brac de la plagua. </line></p>
				<p id="p613"><line id="pp168l16">Rememoracio de las plaguas quan accideysso en le budel. </line></p>
				<p id="p614"><line id="pp168l17">Quan accideys disrupcio en le budel e es petita, lahoras es </line><line id="pp168l18">possibla que sia resteurada en alcus homes, per aysso quar yeu vi </line><line id="pp168l19">aquel le qual era stat plaguat en le sieu ventre am percussio de lansa </line><line id="pp168l20">et era la plagua de la part dreyta del stomac, e la plagua era antiquada </line><line id="pp168l21">e fayta fistula, e eyssic de lu gestio e ventositat. Adonc yeu pansegui </line><line id="pp168l22">la curacio de lu ja sia que no era confizat en la sanacio de lu, mays </line><line id="pp168l23">cessegui subtiliar aquel entro que foc sanat e le loc es consolidat. E </line><line id="pp168l24">yeu pus que vi le loc ja consolidat, timegui sobre le malaute que </line><line id="pp168l25">endevengues sobre lu accident de mal en le sieu ventre; e no </line><line id="pp168l26">endevenc alcu per aquo mal accident e romas en las suas milhos </line><line id="pp168l27">disposicios mangant e bevent, e aprop entrec en banh e es exercitat </line><line id="pp168l28">en sos ditz. </line></p>
				<p id="p615"><line id="pp168l29">E ja diysero alcus experimentados que quan endeve plagua en le </line><line id="pp168l30">budel, e es petita, lahoras cove que sia liada segon aquesta manieyra: </line><line id="pp168l31">e es que tu prenguas fromiguas de grans caps; e aprop ajusta las doas </line><line id="pp168l32">labias de la plagua e pausa una fromigua de aquelas que aja la boca </line><line id="pp168l33">uberta sobre las doas labias de la plagua; donc quan pren sobre </line><line id="pp168l34">aquelas e strenh la sua boca, abscindeys le cap de lu, quar adhereys e </line><line id="pp168l35">no es dissolvut. E aprop pausa autra formigua prop la primieyra, e no </line><line id="pp168l36">cesses aquo a far am formiguas una aprop autra segon la quantitat de</line><pb n="169"/><line id="pp169l01">tota la plagua. E aprop reduzeys aquela e cos la plagua; e romanguan </line><line id="pp169l02">aquels caps annexces en le budel entro que·l budel sia sanat; e no </line><line id="pp169l03">accideys al malaute degun nocument. </line></p>
				<p id="p616"><line id="pp169l04">E ja es possible que·l budel sia liat am fiel subtil lo qual es fayt del </line><line id="pp169l05">budel de bestia annexs am lu, pus que es mes en agulha; e es que tu </line><line id="pp169l06">prenguas la extremitat de aquestz fiels de budel, e sia mot descarnat, </line><line id="pp169l07">e aprop lia la extremitat de lu am fiel de li, envolopat, e aprop </line><line id="pp169l08">entromet aquel fiel en agulhas e cos am aquel le budel, e areduzeys </line><line id="pp169l09">aquel en la disrupcio. E aquesta manieyra de sutura am formiguas no </line><line id="pp169l10">es sino segon via de fiducia e d’esperansa. Mays si la plagua es gran e </line><line id="pp169l11">ampla, majorment si es en un dels budels subtils, quar lahoras no es </line><line id="pp169l12">engen sino subtiliacio, e no es sanacio de lu de tot. </line></p>
				<p id="p617"><line id="pp169l13">De curacio de zuchem e fistula. </line></p>
				<p id="p618"><line id="pp169l14">Sapias que tota plagua e apostema quan se envilheseys e se </line><line id="pp169l15">Antiqua, e es fayt ulcus, e no es consolidat e geta braç tot temps e no </line><line id="pp169l16">es abscindit, lahoras, en qualque membre sia, universalment es </line><line id="pp169l17">nompnada fistula e nos la apelam aquela azukem. E fistula segon </line><line id="pp169l18">veritat es nodacio feutrada, dura, blanqua am la qual no es dolor e </line><line id="pp169l19">a la qual es conquavitat ayssi cum es conquavitat de pena de ausel; e </line><line id="pp169l20">per aysso nompnat aquela alcus rizatz, id est pena. E es en alcus </line><line id="pp169l21">homes humida, la qual geta brac; e fort leu la humiditat es abscidida </line><line id="pp169l22">en alcunas horas. E alcunas veguadas aquesta humiditat es mota, e </line><line id="pp169l23">es pauca, e es grossa, e es subtil. E yeu ja he denant dit en la divisio, </line><line id="pp169l24">lahoras cum yeu diyssi las plaguas, que tot ulcus que no es sanat ni no </line><line id="pp169l25">es en lu nuda carn, no es aquo sino per una de .ix. causas: de las quals </line><line id="pp169l26">la una es o per pauquesa de sanc en le cos; o per malicia de lu; o quar </line><line id="pp169l27">entre lu e las labias es carn dura prohibent nativitat de carn; o quar </line><line id="pp169l28">es de mota legesa; o quar aquel ulcus en si meteys es poyrit e la </line><line id="pp169l29">materia que es a lu tramesa es de mala qualitat; o quar la medicina es </line><line id="pp169l30">enconvenient en la curacio de lu; o quan corrupcio catz en la regio, e </line><line id="pp169l31">es pestilencia; o per proprietat de regio ayssi cum endeve a </line><line id="pp169l32"><name>Saragossa</name>, en la qual es fayta difficil degestio de las malautias, e es </line><line id="pp169l33">tardada en aquela sanacio de apostema per natura; o quar en lu es os </line><line id="pp169l34">un, o motz osses. Ja e mostrat totas aquelas causas, e·ls senhals de</line><pb n="170"/><line id="pp170l01">aquelas e la curacio de lor am medicinas en la divisio. E cove assi que </line><line id="pp170l02">yeu fassa a tu saber la curacio de fistula la qual es fayta per via de </line><line id="pp170l03">operacio am ma. </line></p>
				<p id="p619"><line id="pp170l04">E sapias que fistula accideys en totz les membres del cos; quar de </line><line id="pp170l05">aquelas son fistulas que perveno a las venas grantz e arterias, o als </line><line id="pp170l06">nervis, o al ciphac, o al budel, o a la vesica, o ad alcuna de las costas, </line><line id="pp170l07">o ad alcu dels spondils del dos, o ad alcuna de las juncturas </line><line id="pp170l08">compostas per composicio ayssi quo de la ma e del pe; e de aquelas so </line><line id="pp170l09">que dan a lu propinquitat del membre principal e de semblantz. E </line><line id="pp170l10">donc aquela de aquestas fistulas que es segon aquesta manieyra es de </line><line id="pp170l11">las malautias de dificil sanacio, e no recep curacio, e occupacio am </line><line id="pp170l12">aquela es trebalh e ignorancia. E si es de las fistulas alcuna la </line><line id="pp170l13">profunditat de la qual no perve ad aquestz locs que e dit, e esperas e </line><line id="pp170l14">confizas en la curacio de lu, e vols pervenir a cognicio de lu, lahoras </line><line id="pp170l15">pren tenta de eram o de ferr, e si la fistula va segon rectetut, e </line><line id="pp170l16">perquireys aquela am lu. Mays si la fistula es tortuissitat, lahoras </line><line id="pp170l17">investigua aquela am tenta de plom subtil, quar plom am la levitat </line><line id="pp170l18">del sieu cors es alleujat e curvat deves la tortuositat. E si la fistula es </line><line id="pp170l19">havent motz horrificis, no es a tu possible que signifiques sobre lu </line><line id="pp170l20">am tenta. Adonc cristeriza le orrifici per sos orrificis, quar la </line><line id="pp170l21">humiditat per la qual clisterizas aquela va deves las autras orrificis e </line><line id="pp170l22">corr de lor. E aprop inquier exquisitament, segon qual manieyra a tu </line><line id="pp170l23">es possible que conoguas si aqui has os o nervi, e es la conquavitat </line><line id="pp170l24">de la fistula longinqua o propdana, o es una fistula a la qual so motz </line><line id="pp170l25">orrificis e esta sobre aquo tot am la suma de la tua fortaleza, am la </line><line id="pp170l26">tua enterroguacio, am la qual enterroguas le malaute, e la invencio de </line><line id="pp170l27">la dolor deves la tua compressio am la ma sobre le loc, e semblantz </line><line id="pp170l28">de las significacios e de las causas accidentz al apostema. E cum tu </line><line id="pp170l29">auras stat sobre totas aquelas causas am stacio veraya, lahoras ve a la </line><line id="pp170l30">curacio segon confidencia: e es que tu consideras lahoras si es fistula </line><line id="pp170l31">apparent propinqua o en loc sal, longinqua de junctura, o de nervi, o </line><line id="pp170l32">de arteria, o de vena, o de un dels locs les quals yeu a tu e ditz. </line><line id="pp170l33">Lahoras tu secca la fistula segon que denant es dit de la naracio de </line><line id="pp170l34">lu, e osta aquo que es en aquela filtracio e de carns corrumpudas, e </line><line id="pp170l35">aquo que es nascut en le orrifici de la carn, o de theil e de </line><line id="pp170l36">semblantz, e cura aquela entro que sia sanada. Mays si la fistula es de </line><line id="pp170l37">longinqua profunditat, e es segon rectetut, lahoras cove que inscidas</line><pb n="171"/><line id="pp171l01">aquela en le preon atant quant a tu sira possible, e aprop mondifica </line><line id="pp171l02">aquela de totas las suas carns corrompudas; e aprop administra </line><line id="pp171l03">calguas envolopadas en medicinas acutas, e intromet aquelas entro a </line><line id="pp171l04">la conquavitat de la fistula, la qual has conprenduda am ferr. E fay </line><line id="pp171l05">aquo am aquela alcunas veguadas entro que la medicina acuta </line><line id="pp171l06">corroda tot aquo que es romas en la conquavitat de la fistula de la </line><line id="pp171l07">corrupcio. E aprop restaura aquela am enguentz les quals engendran </line><line id="pp171l08">carn sana entro que sia sanada. Mays si no es sanada per aquo, </line><line id="pp171l09">lahoras tu cauteriza aquela segon que havem recomtat. </line></p>
				<p id="p620"><line id="pp171l10">Mays si la causa de fistula es os e es deves tu certificat aquo, </line><line id="pp171l11">lahoras tu inquireys aquela e secca aquela segon que havem recomtat, </line><line id="pp171l12">si tu no prohibeys alcuna causa de vena o de nervi o de membre </line><line id="pp171l13">principal ayssi cum havem dit. Mays si le os es a tu descubert e es en </line><line id="pp171l14">lu alcuna corrupcio e negror, lahoras tu ratz aquel entro que la </line><line id="pp171l15">corrupcio sia hostada tota; e aprop cura aquel am aquo que lu </line><line id="pp171l16">encarne entro que sia sanat. E si no es sana e gieta brac ayssi cum </line><line id="pp171l17">fazia, lahoras sapias que tu no est pervengut a la eradicacio tota de la </line><line id="pp171l18">corrupcio; e adonc tu descuebre sobre lu segondanament e </line><line id="pp171l19">exquisitament fay la razio de lu e la mundificacio de lu am la deriera </line><line id="pp171l20">fortalasa tieua, e aprop restaura aquel. E donc si es sanat, bo es; e </line><line id="pp171l21">sino, lahoras sapias que aquela corrupcio es en la profunditat </line><line id="pp171l22">longinqua del cors, la qual no ha conseguida, e adonc a tu en aquel </line><line id="pp171l23">no es engen sino laysar aquela. E si le os corromput es petit, o es a tu </line><line id="pp171l24">possible atirar aquel, lahora tu le atira am forceps subtils las quals </line><line id="pp171l25">conveno ad aquo. E si so motz osses, lahoras exquisitament fay la </line><line id="pp171l26">extraccio de totz aquels, e de aquels no laysses denguna causa am la </line><line id="pp171l27">tua fortaleza. Mays si a tu fa contrarietat alcuna causa de las </line><line id="pp171l28">humiditatz, e en lor inscizio no ha temor ni error, lahoras inscideys </line><line id="pp171l29">aquelas liaments o carns si so aqui, e deliura les osses. Mays si a tu </line><line id="pp171l30">no es preparacio de ostar les osses de la tua hora, lahoras pausa sobre </line><line id="pp171l31">la plagua aquo que poyresca la plagua aquela, e layssa aquela entro </line><line id="pp171l32">que aquo es al enviro de aquels osses de carns e de liamentz, e </line><line id="pp171l33">guarda la plagua que no sia consolidada, e sia constrengida la seccio </line><line id="pp171l34">la qual tu has inscidida en la tua operacio. Habantz, si temes, pausa </line><line id="pp171l35">sobre lu coto submers en sopre trissat am oli, o coto submers en</line><pb n="172"/><line id="pp172l01">anguent egipciac, o en alcu dels enguentz vertz, quar quan poyriran </line><line id="pp172l02">aquelas liaments, e les osses son de lor seperatz la ablacio, e de </line><line id="pp172l03">aquels atraccio es alleujada. </line></p>
				<p id="p621"><line id="pp172l04">Mays si es un gran os ayssi cum le os de camba o de coyssa o </line><line id="pp172l05">semblantz ad aquels, e aquo que de lu es corromput es la facia de lu </line><line id="pp172l06">tant solament, lahoras ratz aquela am resio tant solament derriera </line><line id="pp172l07">entro que sia ostada aquela negror e corrupcio, e aprop restaura la </line><line id="pp172l08">plagua. Mays si aquo que de lu es corrumpyt es gran partida, e la </line><line id="pp172l09">corrupcio ja ha conseguida la medulla del os, lahoras es causa </line><line id="pp172l10">necessaria cerrar aquel e aquel tot inscidir entro al loc on es </line><line id="pp172l11">pervenguda la corrupcio, e lahoras cura aquel entro que sia </line><line id="pp172l12">consolidada. </line></p>
				<p id="p622"><line id="pp172l13">E yeu recomti a tu aquo que endevenc ad un home en la sua </line><line id="pp172l14">coyssa per que pausez aquela a eyssempli e adjutori sobre la tua </line><line id="pp172l15">operacio. Foc un home jove per etat entorn .xxx. ans, al qual </line><line id="pp172l16">accideys dolor en la sua cueyssa, e de las partidas dedintz mauguda es </line><line id="pp172l17">sobre la materia dedintz le cors entro que la materia es pervenguda a </line><line id="pp172l18">la cueyssa, e es materia de apostema am gran apostema, e no foc a lu </line><line id="pp172l19">causa extrinseca. E adonc foc extendut le temps am aquela per la </line><line id="pp172l20">error dels metges entro que l’apostema es hubert, e acorrero de lu </line><line id="pp172l21">materias motas, e la sua curacio foc aprop pausada entro que la </line><line id="pp172l22">camba foc fistulada, e faytz son en lu motz orrificis les quals totz </line><line id="pp172l23">getavan poyredura e las humiditatz del cos. E adonc le curec multitut </line><line id="pp172l24">de metges entorn dos ans, e no foc en aquels savia ma en la art, entro </line><line id="pp172l25">que yeu fu appelat. E vi la camba de lu e las materias que corrian de </line><line id="pp172l26">lu aquels orrificis per gran cors; e ja le cos de aquel home era tot </line><line id="pp172l27">stabozit e la color de lu era citrina. E adonc yeu intromesi la tenta ad </line><line id="pp172l28">un de aquels orrificis e pervenguec la tenta al os. E aprop yeu e </line><line id="pp172l29">perscrutat tostz les orrificis e trobegui aquels pervenir a lor de totas </line><line id="pp172l30">partidas de la camba. E adonc yeu me coytegui e inscidegui sobre un </line><line id="pp172l31">dels orrificis aquels entro que descrobegui una partida del os, e </line><line id="pp172l32">atrobegui aquel corromput, e ja era terros e corrumput e denigrat; e </line><line id="pp172l33">era ja corrumpuda una partida de la camba entro que havia penetrat </line><line id="pp172l34">entro a la mezola. E adon yeu serregui aquo que a mi era discubert e </line><line id="pp172l35">preparat del os descubert. E yeu cujegui que no fos en le os sino </line><line id="pp172l36">aquela corrupcio la qual abscidigui e serregui, e yeu ja havia </line><line id="pp172l37">derraziguada. E aprop pausegui la restauracio de la plagua am medicina </line><line id="pp172l38">consolidativas per lonc temps, e no es consolidada. E aprop yeu</line><pb n="173"/><line id="pp173l01">iteregui e descubregui sobre le os segondament sobre le </line><line id="pp173l02">descubriment primier, e atrobegui continua corrupcio am le os. E serregui </line><line id="pp173l03">aquo que a mi apares de aquela corrupcio, e aprop yeu fo perforsat </line><line id="pp173l04">fayre la curacio de lu e restauracio, e no es restaurat. E adonc yeu </line><line id="pp173l05">descubri sobre lu autra veguada e no cessegui inscidir le os petit a </line><line id="pp173l06">petit particuladament e perforsa la restauracio de lu, e no es </line><line id="pp173l07">restaurat entro que inscidigui entorn un palm de lu, e aquel extraxi </line><line id="pp173l08">am la medula sua, e aprop restauregui aquel am medicinas, e es </line><line id="pp173l09">consolidat leugierament e sanat. E no es necessaria iteracio en la </line><line id="pp173l10">operacio de lu e seccio de lu sino per la disposicio de la freulesa de lu </line><line id="pp173l11">e per la paucitat de la tollerancia de lu e paor de lu de mort, quar a lu </line><line id="pp173l12">accidia en totas horas per superfluitat de evacuacio sincopi mala. E </line><line id="pp173l13">donc sanat es per sanacio entiera, e nada es en loc de os carn dura; e </line><line id="pp173l14">es fayta bona la disposicio de lu en le sieu cors e retornec la vertut de </line><line id="pp173l15">lu; e es conversat en las suas disposicios e no fec a lu contrarietat en </line><line id="pp173l16">ambulacio ni nocument en denguna causa. </line></p>
				<p id="p623"><line id="pp173l17">Mays si es os eminent en loc del cors ja trauquat, lahoras cove </line><line id="pp173l18">que tu secces aquel segon aquesta manieyra: e es que tu prenguas </line><line id="pp173l19">liament e strenh aquel en la extremitat de aquel os eminent, e </line><line id="pp173l20">comanda ad alcu que extenda aquel en sus; e pausa aquel liament de </line><line id="pp173l21">lana pus gros del primier liament; e aprop lia aquel sobre la carn que </line><line id="pp173l22">es dejos le os, e exten la extramitat de lu per que atires la carn a las </line><line id="pp173l23">partidas dejos, e tu descuebras la carn sobre le loc le qual voles serrar </line><line id="pp173l24">per que la serra no leda la carn. E pausa fust o taula dejos le os </line><line id="pp173l25">decentment, quar quan tu fas aquo no es prohibida la serra que no </line><line id="pp173l26">secce la carn corrumpuda. E cove que sia la serradura sobre le loc </line><line id="pp173l27">corrumput petit a petit, quar si es en la concavitat del os corrupcio </line><line id="pp173l28">e no appar en la sua apparicio al sentiment, e forssa a serratura </line><line id="pp173l29">de lu autra veguada. E si le os es corrumput e no-eminent, abantz es </line><line id="pp173l30">la una partida continuada am la autra, e la corrupcio es al mieg loc o </line><line id="pp173l31">en partida de lu, lahoras tu descuebre la carn de totas partz tota; e </line><line id="pp173l32">aprop pausa fust dejos, e aprop serra aquel de la primiera partida la </line><line id="pp173l33">on es la corrupcio entro que sia continuada la serratura del autra </line><line id="pp173l34">partida. E sia la serradura segon le loc de la corrupcio un petit, </line><line id="pp173l35">segon que havem dit. </line></p>
				<p id="p624"><line id="pp173l36">E si la corrupcio es en la junctura, inscideys aquela junctura </line><line id="pp173l37">corrumpuda, e serra le os la on es continuat del autra part. E si de la</line><pb n="174"/><line id="pp174l01">corrupcio es en la continuacio de doas juncturas, lahoras no es en lu </line><line id="pp174l02">razio sino engen. E si la corrupcio es en le pecte de la ma o del pe, es </line><line id="pp174l03">mot dificil; empero cove que tu inquieras la corrupcio en qual </line><line id="pp174l04">manieyra appareys a tu, e que abradas aquela, e mondes aquela segon </line><line id="pp174l05">quascuna disposicio la qual es a tu possibla, e am cascum engen sia </line><line id="pp174l06">rectificat a tu, quan no fa a tu contrarietat vena o nervi. </line></p>
				<p id="p625"><line id="pp174l07">E sapias qual es inscididors e las serras a inscidir aquestz osses </line><line id="pp174l08">son motz segon le situament dels osses, e la preparacio de aquels, e la </line><line id="pp174l09">grosseza de aquels, e la subtilitat e la grandeza e la parvitat de aquels, </line><line id="pp174l10">e la duricia e la lor raritat; per que cove que tu prepares a tota specia </line><line id="pp174l11">de operacio estrument convenient ad aquela opperacio. E sapias que </line><line id="pp174l12">aquela operacio significa a tu sobre la specia del strument del qual </line><line id="pp174l13">indigeysses; quan am tu es gran studi e lonc e conoyssensa de las </line><line id="pp174l14">manieyras de aquesta art, e testimoni de manieyras de malautias, </line><line id="pp174l15">quar lahoras ja tu las avias per tu meteys aquo que es convenient a lu </line><line id="pp174l16">dels sturmentz a tota malautia. E yeu so a tu formant en la fi de </line><line id="pp174l17">aquest capitol le nombre dels instrumentz les quals pausaras cum </line><line id="pp174l18">eyssimples am les quals proceziras a la tua prohibicio la qual </line><line id="pp174l19">experimentaras sobre las autras. </line></p>
				<p id="p626"><line id="pp174l20">Forma de serra: </line></p>
				<p id="p627"><line id="pp174l21">Forma de autra serra: </line></p><pb n="175"/>
				<p id="p628"><line id="pp175l01">Forma de autra serra: </line></p>
				<p id="p629"><line id="pp175l02">Forma de autra serra gran: </line></p>
				<p id="p630"><line id="pp175l03">Forma de ray: </line></p>
				<p id="p631"><line id="pp175l04">Sia le cap de aquest ray segon la forma de cap de clau stellat, e les </line><line id="pp175l05">puntz de lu sian segon la forma dels puntz alstefegi. E no conveneys </line><line id="pp175l06">sino que am aquel sian confricadatz les caps de las juncturas quan so </line><line id="pp175l07">corrumpudas, o es la boca gran ampla. </line></p>
				<p id="p632"><line id="pp175l08">Forma de razori major dels autres: </line></p>
				<p id="p633"><line id="pp175l09">Forma de razori menor: </line></p><pb n="176"/>
				<p id="p634"><line id="pp176l01">Forma de razori lat: </line></p>
				<p id="p635"><line id="pp176l02">Forma de serra autra decentment fayta: sia fayt arc de lu pus </line><line id="pp176l03">sobira e la acuitat de lu de ferr, e le membre de lu de boys punhal </line><line id="pp176l04">descentment fayt. Forma de lu: </line></p>
				<p id="p636"><line id="pp176l05">Forma de razori en la qual ha concavitat: </line></p>
				<p id="p637"><line id="pp176l06">Forma de razori autra subtil: </line></p>
				<p id="p638"><line id="pp176l07">Forma de autra razori de curvada extremitat: </line></p>
				<p id="p639"><line id="pp176l08">Forma de rasori petit semblant a tenta: </line></p><pb n="177"/>
				<p id="p640"><line id="pp177l01">Forma de incisori am le qual so inscidit les osses: </line></p>
				<p id="p641"><line id="pp177l02">Forma de inscisori autra minor: </line></p>
				<p id="p642"><line id="pp177l03">Forma de un autra inscissori; aquest semblant a ray, e la </line><line id="pp177l04">extremitat de lu es cum serra, e es exhibit en motz locs en la razio </line><line id="pp177l05">dels osses: </line></p>
				<p id="p643"><line id="pp177l06">Forma de ray lo qual conveneys a rasio de aquel que es perforat </line><line id="pp177l07">dels osses: </line></p>
				<p id="p644"><line id="pp177l08">E la extremitat de lu es triangulada e de aguda extremitat. E es fayt </line><line id="pp177l09">de ferr de <name>India</name>, e semblantment cove que totas las causas que </line><line id="pp177l10">havem ditas de rasoris e de inscissoris e de serras. </line></p>
				<p id="p645"><line id="pp177l11">De inscizio extremitatz e de la serratura dels </line><line id="pp177l12">osses. </line></p>
				<p id="p646"><line id="pp177l13">Las extremitatz se poyresso o per causa intrinseca o per causa </line><line id="pp177l14">extrinseca, o cum tu auras medicat aquela corrupcio per curacio de </line><line id="pp177l15">aquelas medicinas e la curacio no comfereys, o vezes la corrupcio </line><line id="pp177l16">anar deves le membre la qual no percuteys denguna causa, lahoras</line><pb n="178"/><line id="pp178l01">cove que tu inscidas aquel membre entro aquo la hon acossec la </line><line id="pp178l02">corrupcio, per que le malaute evasesca per aquo de mort o de malicia </line><line id="pp178l03">que es major defeliment del membre. </line></p>
				<p id="p647"><line id="pp178l04">E le senhal de aquel al qual accideys, es que·l membre es fayt </line><line id="pp178l05">negre entro que sia cujat que foc la ja comburit, o se poyreys aprop la </line><line id="pp178l06">negror entro que la poyredura aquela ane entro aquel membre que </line><line id="pp178l07">siec lu e que prengua tot le cors; e donc coyta te am inscizio de aquel. </line><line id="pp178l08">E semblantment si es causa de la corrupcio percussio de alcunas </line><line id="pp178l09">causas venenosas ayssi cum de scorpio mari o de vupera o de rutela e </line><line id="pp178l10">de semblantz. E si la corrupcio o la percussio es en la extremitat del </line><line id="pp178l11">dit, lahoras tu inscideys le dit e no dones spazi a la corrupcio per que </line><line id="pp178l12">ane entro a la ma. E semblantment si accedeys a la ma, lahoras tu </line><line id="pp178l13">inscideys aquela de la razit del focil, e no dones spazi a la corrupcio </line><line id="pp178l14">entro que prengua en le focil del bras. E si envezeys aquel, lahoras </line><line id="pp178l15">inscideys le bras entro al coyde en la junctura. E si passa otra la </line><line id="pp178l16">corrupcio e la vezes enviro le coyde, lahoras en aquel es la mort del </line><line id="pp178l17">malaute; e aministrar autra causa otra aquo en curacio es quantitat </line><line id="pp178l18">de vertut. E semblantment fay del pe quan corrupcio envezeys le </line><line id="pp178l19">dit del pe, lahoras tu inscideys aquel entro ad un dels nozes. E si </line><line id="pp178l20">pren en la pente del pe, lahoras tu inscideys tot le pe. Mays si pueja </line><line id="pp178l21">entro al denol, lahoras tu inscideys la camba entro a la junctura del </line><line id="pp178l22">denol. E si la corrupcio ja es pervenguda sobre le denol, lahoras en lu </line><line id="pp178l23">no es engen sino dimissio, e layssar le malaute a la mort. </line><line id="pp178l24">E la manieyra de inscidir le membre o de serrar lu es que tu </line><line id="pp178l25">strenhas le liament en la partida pus dejos la qual voles inscidir, e </line><line id="pp178l26">strenh autre liament sobre le loc; e extenda le ministre un liament a </line><line id="pp178l27">las partidas dejos, e extenda le ministra autra liament en sus; e tu </line><line id="pp178l28">separa la carn la qual es entre dos liamentz ain spatum lat entro que </line><line id="pp178l29">sia descuberta tota la carn; e aprop sia inscidit o serrat. E cove que </line><line id="pp178l30">sia pausat drap de li de totas partidas per so que no toque le loc sa, e </line><line id="pp178l31">que vengua al malaute lesio ajustada e apostema caut. Mays si </line><line id="pp178l32">accideys flux de sanc quan obras, lahoras tu cauteriza le loc </line><line id="pp178l33">coytadament, o pausa sus lu alcunas polveras restrenhentz le sanc; e </line><line id="pp178l34">aprop retorna a la tua medicacio entro que sia complida. E aprop lia </line><line id="pp178l35">le membre plaguat am liament al u convenient, e cura aquel entro </line><line id="pp178l36">que sia sanat. </line></p><pb n="179"/>
				<p id="p648"><line id="pp179l01">E yeu recomti a tu aquo que endevenc a un home en le sieu pe, </line><line id="pp179l02">aquest meteys accident le qual yeu e a tu recomtat, le qual es quar </line><line id="pp179l03">accidic a lu negror en le sieu pe am adustio que era asemblada a </line><line id="pp179l04">combustio de foc. E aquela corrupcio accidic primierament en le sieu </line><line id="pp179l05">dit entro que tendec tot le pe. E adonc aquel home preparec per si </line><line id="pp179l06">meteys pus que vic la curacio anar al membre am la vehemencia de lu </line><line id="pp179l07">que atrobec de dolor e de adustrio de lu, e el inscidic aquel pe entro a </line><line id="pp179l08">la junctura, e foc sanat. Lonc temps accidic a lu aquela meteyssa </line><line id="pp179l09">corrupcio en le dit de la ma indic. E adonc venc a mi, e so me </line><line id="pp179l10">perforsat repercutir aquela superfluitat am aquo que pausegui sobre </line><line id="pp179l11">la ma de las medicinas, aprop la mundificacio del cos de lu; e no es </line><line id="pp179l12">repercussa la superfluitat e comensec anar al autra dit entro que </line><line id="pp179l13">comensec en la ma. E el apelec me a inscidir la ma de lu, e yeu no </line><line id="pp179l14">volgui far aquo sperant sobre la repercussio de aquela superfluitat, e </line><line id="pp179l15">mays que temegui deves la inscizio de la ma de lu mort, quar la </line><line id="pp179l16">vertut del malaute era sobre cazement. E pus que el se desperec de </line><line id="pp179l17">mi, es retornat en la sua terra e pervenguec a mi que aquel home </line><line id="pp179l18">preparec e inscidic la sua ma tota, e es sanat. E no he adhuzida </line><line id="pp179l19">aquesta narracio sino per que sia adjutori sobre aquo que catz de </line><line id="pp179l20">aquesta malautia, e que sia significacio per la qual sia significada e </line><line id="pp179l21">segon la qual sia obrat. </line></p>
				<p id="p649"><line id="pp179l22">De cura sinuum et qualitate clisterizationis </line><line id="pp179l23">cum medicinis. </line></p>
				<p id="p650"><line id="pp179l24">Quan accideys apostema en alcus membres carnozes e·l spazi de </line><line id="pp179l25">l’apostema es prolonguat entro que fa colleccio de sania, e aprop es </line><line id="pp179l26">romput e perforat, e es eyssida de lu la sania, e roman le loc vuoyt </line><line id="pp179l27">quays cum si era vayssel, e la codena que es desobre lu ayssi cum </line><line id="pp179l28">drap subtiliat, e no es pervengut a deriera corrupcio, e no inprimeys </line><line id="pp179l29">en le os o en nervi ni en liament, es apelat sinu, e no es nompnat </line><line id="pp179l30">fistula. Mays empero si le spazi es prolonguat entro que la corrupcio </line><line id="pp179l31">enprema en alcun membre, lahoras es appelada fistula e no zukem. </line></p>
				<p id="p651"><line id="pp179l32">E la cura de lu es que inscidas aquela codena tota ayssi cum es </line><line id="pp179l33">revolvut, e majorment quan es subtiliada e es fayta cum drap, e</line><pb n="180"/><line id="pp180l01">comfizas que no adhereys al loc per la sua corrupcio. Mays si tu </line><line id="pp180l02">speras que la codena adheresca e que aquela corrupcio no aja </line><line id="pp180l03">conseguit per deriera consecucio, e en la codena ha spassitut de cara, </line><line id="pp180l04">lahoras tu cura aquel am clisteri. E es que consideras al sinu, e </line><line id="pp180l05">lahoras si es gran, e·l brac que yeys es de fetent odor, lahoras </line><line id="pp180l06">clisteriza aquel am medicament egipciac le qual es de oli e vi agre e </line><line id="pp180l07">ziniar recebent partidas enguals, e sian ajustadas en un vayssel, e sian </line><line id="pp180l08">coytas sobre le foc entro que’l medicament se fassa rog e pervengua </line><line id="pp180l09">a specitut de mel. E aprop tu pren de lu aquo que es necessari e </line><line id="pp180l10">dissolveys lu am aygua e mel; e clisteriza am aquel le sinu, e strenh </line><line id="pp180l11">le orrifici de lu, e layssa la medicina en lu per la quantitat de doas </line><line id="pp180l12">horas. E aprop extratz aquela am sprecio; e fay aquo per tantz dias </line><line id="pp180l13">entro que sia mundificat le sinu e sia remauguda la pudor. E alcunas </line><line id="pp180l14">veguadas es clisterizat am aygua de cendre, quan no es a tu prezent </line><line id="pp180l15">aquest medicament; e es que tu prenguas la cendra de vitz, e met </line><line id="pp180l16">sobre lu aygua; e aprop cola aquela e clisteriza aquel am ela entro que </line><line id="pp180l17">te confizes que·l sinu lahoras es ostat. E si le malaute no ha </line><line id="pp180l18">tollerancia sobre le medicament egipciac ni l’aygua de la cendre, </line><line id="pp180l19">lahoras clisteriza aquel am aygua e mel e quays sia mesclat ziniar </line><line id="pp180l20">trissat, e clisteriza aquel am vi e mel mesclat, quar de proprietat de </line><line id="pp180l21">mel es que mondifique e lave, e le vi fa adherir le sinu, e majorment </line><line id="pp180l22">quan en le vi ha superfluitat de stipticitat e de siccitat. E cum tu fas </line><line id="pp180l23">aquo alcunas veguadas e te comfizes que·l sinu ja es remaugut, </line><line id="pp180l24">lahoras clisteriza aquel am aquo que fa naysser la carn en lu. E es que </line><line id="pp180l25">prenguas de enguent dyafinicon e dissolveys aquel am oli rozat e vi </line><line id="pp180l26">stiptic; o que clisterizas aquel am alcunas medicinas e enguentz </line><line id="pp180l27">autres que hajan las proprietatz les quals ja he yeu scritz en le tractat </line><line id="pp180l28">dels enguents. E si le orrifici del sinu es streyt en le qual no es </line><line id="pp180l29">recebuda la canula del clisteri, lahoras tu le amplifique aquel am </line><line id="pp180l30">ferr petit a petit, e pausa en lu calgua envolopada en enguent egipciac </line><line id="pp180l31">o en enguent basilicon entro que sia amplificat. E semblantment si </line><line id="pp180l32">le orrifici es ample, lahoras tu agregua las labias de lu am sutura e </line><line id="pp180l33">layssa de lu quantitat en la qual intre le clisteri ses addicio. E si le </line><line id="pp180l34">orrifici de lu del qual corr le brac es elevat a las partidas desus, </line><line id="pp180l35">lahoras secca aquel en le pus bas loc que es en lu per que le brac corra </line><line id="pp180l36">entro dejos, quar quan le brac es coartat en la preondeza de sinu . . . . </line><line id="pp180l37">la carn esser en lu engendrada. E si no es a tu possible seccar le sinu</line><pb n="181"/><line id="pp181l01">entro al enviro del os pus bas segon que voles, lahoras te perforssa </line><line id="pp181l02">que prepares le membre am preparacio per la qual corr de lu le </line><line id="pp181l03">brac leugierament segon que es a tu apparelhat e que no sia en lu </line><line id="pp181l04">retengut alcuna causa del brac. </line></p>
				<p id="p652"><line id="pp181l05">E pren medicinas consolidativas que sian pausadas sobre le sinu </line><line id="pp181l06">convenientz ad aquo que vols exxten aquelas sobre drap de li. E le </line><line id="pp181l07">drap sia de tan gran quantitat cum fa la comunicacio de tot le sinu; </line><line id="pp181l08">e aprop inscidey am las forfexs en le dreyt del orrifici del sinu un </line><line id="pp181l09">trauc pus ample un pauc que l’orrifici del sinu; e aprop exten sobre </line><line id="pp181l10">autre drap de li dels enguentz leons segon la quantitat del trauc, e </line><line id="pp181l11">pausa le sobre aquel per posicio longinqua del orrifici del sinu </line><line id="pp181l12">per que sia aleujat le eyssiment del brac de lu e no ostes le drap gran </line><line id="pp181l13">sino aprop alcus dyas una veguada. Mays aquel que es sobre le </line><line id="pp181l14">orrifici del sinu, le qual remauguas en tota hora per so que yesca aquo </line><line id="pp181l15">que es ajust en lu del brac. E per que sapias si aquo que corr de lu del </line><line id="pp181l16">brac es mot o pauc, o es digest, o es no-digest. E am aysso tu </line><line id="pp181l17">considera le loc de aquel sinu, si en lu sent le pacient dolor o no, e si </line><line id="pp181l18">es en lu apostema. E cum la tua medicacio es prolonguada en la tal </line><line id="pp181l19">manieyra, e vesas la matiera que es gitada sobre le orrifici del sinu ja </line><line id="pp181l20">adhereys, o se apropria adherencia, lahoras le mayti tu le deslia o le </line><line id="pp181l21">tertz dia, e quan deslias la plagua, lahoras muda le drap per autre e </line><line id="pp181l22">renova le enguent. Mays si del sinu aprop lon spazi yeys virus subtil, </line><line id="pp181l23">lahoras no te desperes de la adherencia de li, quar la sanacio de lu se </line><line id="pp181l24">apropria, quar so alcus homes en les quals tarda generacio de carn en </line><line id="pp181l25">las lors plaguas, e de aquels so en les quals es fayt le contrari de lu. </line></p>
				<p id="p653"><line id="pp181l26">E si del sinu aprop motz dias es yssit brac indigest, lahoras sapias </line><line id="pp181l27">que·l sinu no adhereys; e si es tardada la adherencia del sinu e es la </line><line id="pp181l28">causa prolonguada, lahoras tu ajusta en exsiccacio de las medicinas, e </line><line id="pp181l29">si las medicinas so humidas en lor substancia e en la sua vertut, son </line><line id="pp181l30">seccas ayssi cum enguent dyafinicon, quan es en lu ajustada </line><line id="pp181l31">superfluitat de addicio de zegi. E le mays derier am le qual es curat, es que </line><line id="pp181l32">prenguas de enguent dyafinicon e sia dissout en oli rozat, e sia </line><line id="pp181l33">sobre lu vojat vi antic engual en la sua substancia, e aprop comfeys </line><line id="pp181l34">aquel am lu, e usa de aquel. E ja fa semblant en aquela accio, quan no </line><line id="pp181l35">y a brac, enguent dyafinicon, mel quan es coyt entro que sia engrossat, e </line><line id="pp181l36">usa de lu; o que prenguas mirra e aloen e enses, e trissa tot e </line><line id="pp181l37">polveriza sobre le mel quan es sus le foc, e aprop lineys aquo sobre </line><line id="pp181l38">drap e strenh aquel sobre le sinu; e lineys aquel am le mel le qual has</line><pb n="182"/><line id="pp182l01">cuoyt entro que es engrossat, e polveriza sobre drap e strenh aquel. E </line><line id="pp182l02">alcunas veguadas so administratz am lu aristologia longua e razitz de </line><line id="pp182l03">lili celesti (e es lili celesti) e farina de errs e centaurea, e usa de aquels </line><line id="pp182l04">simples o ajustatz, trissa aquels e cribela e polveriza sobre le mel </line><line id="pp182l05">le qual he recomtat; e husa de lu. </line></p>
				<p id="p654"><line id="pp182l06">E si es prolonguat le sinu, e no es sanat per aquesta curacio, </line><line id="pp182l07">lahoras sapias que la corrupcio es en le preon de lu, e ja fa enquisicio </line><line id="pp182l08">en les osses o en les autres membres durs o als liaments; lahoras tu le </line><line id="pp182l09">cura am curacio fistular, ayssi cum desus es dit. </line></p>
				<p id="p655"><line id="pp182l10">De curacio de panarici et unguis attritae et </line><line id="pp182l11">incisione digiti additi et sectione. </line></p>
				<p id="p656"><line id="pp182l12">Panarici es apostema le qual nays dejos la ungla del dit pous de la </line><line id="pp182l13">ma o del pe, e fort leu nays en les autres ditz, e cum es prolonguat e </line><line id="pp182l14">la sua curacio es mens prezada, o es apostemat de apostema caut, o es </line><line id="pp182l15">corrumput, e gieta brac entro que corrodeys la razitz de la ungla, e </line><line id="pp182l16">fort leu corromp aquela tota, e fort leu perve la sua corrupcio al os </line><line id="pp182l17">entro que es a lu odor fetent, e es fayta la extremitat del dit lada, e la </line><line id="pp182l18">color de lu es fayta fusca. E donc quan tu auras aquel am aquo que </line><line id="pp182l19">havem dit en la divisio e no comfereys la tua curacio, lahoras cove </line><line id="pp182l20">que tu inscidas am ferr tota la superfluitat que es romasa de la ungla </line><line id="pp182l21">e aprop cauteriza la plagla aprop aquo, quar cauteri mot es juvatiu en </line><line id="pp182l22">aysso. </line></p>
				<p id="p657"><line id="pp182l23">Mays si le os es sa e la ungla es sana, e las addicios de la ungla </line><line id="pp182l24">vuoydas ja compremen las carns a las partidas dedintz, e comensan lu </line><line id="pp182l25">punger e ledeysso aquela, lahoras cove que tu pauses ray subtil dejos </line><line id="pp182l26">le angle de la ungla que pungeys la carn, e impelleys aquela sus e </line><line id="pp182l27">inscideys aquela carn am facilitat, e pausa sobre aquo que roman de </line><line id="pp182l28">la carn de las medicinas comburentz corrosivas entro que sia tot </line><line id="pp182l29">remaugut; e aprop cura aquel am enguentz entro que sia sanat. Mays </line><line id="pp182l30">si la corrupcio ja enprem en le os, lahoras cove que tu inscidas le os </line><line id="pp182l31">aquel e le extraguas, car nul temps no es sanat que sia en lu le os </line><line id="pp182l32">corrumput. </line></p>
				<p id="p658"><line id="pp182l33">E si vezes la corrozio e la corupcio anar en le dit, lahoras tu </line><line id="pp182l34">inscideys aquel en un dels nozes segons que es premesa la sua</line><pb n="183"/><line id="pp183l01">rememoracio, e aprop cura aquel entro que sia sanat. Mays si a la </line><line id="pp183l02">ungla endeve percussio o atricio, e endeve en aquela dolor vehement, </line><line id="pp183l03">lahoras cove que tu al comensament fleubotomes le malaute, e aprop </line><line id="pp183l04">secca la ungla am spatum agut am seccio transversa desus en jus, e </line><line id="pp183l05">guarda te que la seccio no pervengua entro a la carn que es dejos la </line><line id="pp183l06">ungla, quar tu faras accidir al malaute dolor vehement, e sira causa a </line><line id="pp183l07">nativitat de la carn ajustada superflua en le loc; e aprop cura aquel </line><line id="pp183l08">loc am aquo que ceda dolor. </line></p>
				<p id="p659"><line id="pp183l09">Mays dit ajustat, le qual es nat en las mas de alcus homes, fort leu </line><line id="pp183l10">es carnos tot, e fort leu so en lu osses, o fort leu es en lu ungla. E </line><line id="pp183l11">alcus de lu son natz en la razit de la junctura, o es la nativitat de lu en </line><line id="pp183l12">alcus nozes dels ditz. Mays aquel que es nat en alcus nozes del dit no </line><line id="pp183l13">se mau, e aquest que es nat en las juncturas fort leu es maugut. E de </line><line id="pp183l14">aquels que son natz carnoses, la seccio es leugiera, e es que tu inscidas </line><line id="pp183l15">aquel deves la sua razitz am spatum lat. Mays de aquel que es nat en </line><line id="pp183l16">la razitz de la junctura, la curacio es dificil; e donc guarda te de la </line><line id="pp183l17">abscizio de lu. Mays en aquel que es nat en dit deves les nozes, cove </line><line id="pp183l18">que tu inscidas al comensament la carn de lu am inscizio redonda </line><line id="pp183l19">entro al os, e aprop serra am una de aquelas serras convenientz ad </line><line id="pp183l20">aquo, e aprop cura aquel entro que sia sanat. </line></p>
				<p id="p660"><line id="pp183l21">Mays consolidacio la qual accideys als ditz entre lor motas </line><line id="pp183l22">veguadas o per nativitat del home que nays enayssi, o per </line><line id="pp183l23">consolidacio de plagua o per combustio de foc, o per semblantz, </line><line id="pp183l24">adonc cove que secces aquela consolidacio entro que les ditz retorno </line><line id="pp183l25">a la sua forma natural. E aprop pausa entre lor draps de li enfuzes en </line><line id="pp183l26">oli rozat per que no sian consolidatz leugierament, e separa entre </line><line id="pp183l27">aquels, o pausa entre aquels una lamina de plom subtil entro que sia </line><line id="pp183l28">consolidat segon que cove. E semblantment si accideys consolidacio </line><line id="pp183l29">en alcus ditz am la palma, lahoras tu secca aquela consolidacio segon </line><line id="pp183l30">que es preparada e conveneys a la figura del membre. </line></p>
				<p id="p661"><line id="pp183l31">De inscizio de vices, so son varicas. </line></p>
				<p id="p662"><line id="pp183l32">Vices so son varicas, e so venas envolutas grossas plenas de </line><line id="pp183l33">superfluitatz melencolicas las quals veno en motz dels membres del </line><line id="pp183l34">cors, e le major adveniment de lor en las cambas, e majorment en las</line><pb n="184"/><line id="pp184l01">cambas dels itinerantz e dels laborantz e dels portantz. Adonc cove </line><line id="pp184l02">que tu administres purguacio del cors de colera negra alcunas </line><line id="pp184l03">veguadas am expulcio fort, e aprop sangna le pacient de la vena </line><line id="pp184l04">basilica. Mays la curacio de lor am ferr es segon dos manieyras: la </line><line id="pp184l05">una es que sia inscizas e sia atirat aquel sanc negre, e l’autra </line><line id="pp184l06">manieyra es que sia elevada la vena e sia extrayta tota. </line></p>
				<p id="p663"><line id="pp184l07">La seccio de lu es segon aquesta manieyra: embroca al </line><line id="pp184l08">comensament la camba am aygua cauda mot entro que le sanc gros sia </line><line id="pp184l09">resolvut, que es feculent de la camba, e aprop strenh la camba del </line><line id="pp184l10">malaute a la partida pus sobirana de la coyssa entro a la partida </line><line id="pp184l11">dejos del denol am una benda, e aprop secca la vena en un loc, o en </line><line id="pp184l12">dos, o en tres am seccio ampla, e aprop eleva le sanc negra am la </line><line id="pp184l13">tieua ma de la partida dejos de la camba entro en sus, e desus en jus, </line><line id="pp184l14">entro que del sanc sia yssida la quantitat que voles e que vezes </line><line id="pp184l15">habastar, e la qual tollera la vertut del malaute. E aprop lia aquela, e </line><line id="pp184l16">comanda a lu que abstengua de las viandas colera negra </line><line id="pp184l17">engendrantz. E itera la curacio per fleubotomia quan las venas so </line><line id="pp184l18">umplidas e aquo notz al malaute. </line></p>
				<p id="p664"><line id="pp184l19">Mays la elevacio de lor es segon aquesta manieyra: tu que razas la </line><line id="pp184l20">camba del malaute, si en lu so motz pels, e aprop met le en banh e </line><line id="pp184l21">embroca la camba de lu am aygua cauda entro que s’enrogesesca e las </line><line id="pp184l22">venas sian exuberadas; o que sia exercitat per exercici fort, si </line><line id="pp184l23">banh no es a tu present, entro que·l membre sia scalfat. E aprop </line><line id="pp184l24">secsa la codena en le dreyt de la vena per seccio en le lonc o en le </line><line id="pp184l25">derier de lu deves le denol, o en le pus bas de lu deves lo talo. E </line><line id="pp184l26">aprop uobre la codena am uncis e excorja la vena de tota part entro </line><line id="pp184l27">que appara al sentiment, e es deves la appericio de lu que vezes </line><line id="pp184l28">aquela roga declinant a negror. E donc cum evazeys e de la codena </line><line id="pp184l29">tu vezes aquela blanca quays sia corda. E aprop tu met dejos aquela le </line><line id="pp184l30">ray entro que sia elevada e sia gitada de la codena, e sospen aquela </line><line id="pp184l31">am onci orp leon. E aprop secsa autra seccio aprop aquela seccio per </line><line id="pp184l32">tres ditz, e aprop excorja la codena de la partida desus de la vena </line><line id="pp184l33">entro que apparia. E aprop eleva aquela e inscideys aquela en </line><line id="pp184l34">deriera seccio deves le talo, e aprop extratz aquela e eleva aquela </line><line id="pp184l35">entro que sia yssida per la seccio segonda, e aprop extratz aquela de </line><line id="pp184l36">la seccio que es sobre aquela. E fay aquo entro que extraguas aquela</line><pb n="185"/><line id="pp185l01">de la seccio que es pus sobirana o pus auta de totas las seccios, entro </line><line id="pp185l02">que tota es yssida; e lahoras inscideys aquela. E si no obezeys a tu ad </line><line id="pp185l03">extrayre e elevar, lahoras intromet una agulha am fiel fort doble e </line><line id="pp185l04">ligua aquela e extratz la, o intromet dejos lu le ray e revolveys la tua </line><line id="pp185l05">ma a tota part entro qu’en sia getada. E guarda te que no sia </line><line id="pp185l06">inscidida; quar si es trencada, es fayt a tu dificil elevar aquela mot e </line><line id="pp185l07">es vengut sobre le malaute per aquela nocument. E cum aquela tota </line><line id="pp185l08">auras fora-gitada, lahoras pausa sobre le loc de la plagua lana </line><line id="pp185l09">submerssa en vi e oli rozat e oli no-rozat, e cura aquel entro que sia sanat. </line><line id="pp185l10">E si la vit es contrayta havent tortuositat a la qual sia envolucio a las </line><line id="pp185l11">partidas, e no es segon rectitut segon que havem dit, lahoras cove que </line><line id="pp185l12">tu fendas sobre aquela a tota partida de tortuositat de lu e als locs de </line><line id="pp185l13">envolucio de lu, e aprop suspen aquela am uncis entro que eleves aquela </line><line id="pp185l14">tota. E guarda te deves la tua seccio que no inscidas la vena e que no </line><line id="pp185l15">plagues aquela, quar dificil sira a tu elevar aquela; e serva la tua </line><line id="pp185l16">prudencia en aquela. Forma del inscident am le qual es seccada vit: </line></p>
				<p id="p665"><line id="pp185l17">Forma de unci orp: </line></p>
				<p id="p666"><line id="pp185l18">No es a lu accuitat ayssi cum als uncis ni es de aguda extremitat per </line><line id="pp185l19">so que no plague la vena; e es de grossa flexibilitat leon, quar si era </line><line id="pp185l20">subtil, inscidira la vena per la sua subtilitat; habantz es en lu </line><line id="pp185l21">superflua grosseza ayssi cum havem dit. </line></p>
				<p id="p667"><line id="pp185l22">De extraccio venae cruris. </line></p>
				<p id="p668"><line id="pp185l23">Aquesta vena es engendrada en las cambas en terras caudas ayssi </line><line id="pp185l24">cum al-<name>Ategi</name> en terra de <name>Arabics</name> e en las terras de <name>India</name> caudas e</line><pb n="186"/><line id="pp186l01">aridas de pauca teneritat e en las quals no nays erba ni aybre. E fort </line><line id="pp186l02">leu es engendrada en autres locs del cors otra las cambas. E la </line><line id="pp186l03">gestacio de lu es de putrefaccio que ve dejos la codena ayssi cum </line><line id="pp186l04">venen dedintz le cors serpentz e vermps e scarides e verms </line><line id="pp186l05">engendrantz entre la codena e la carn. E senhal de la suscepcio </line><line id="pp186l06">de l’adveniment de lu es de aquesta vena que accideys en la camba </line><line id="pp186l07">enflammacio vehement; e aprop le loc es vesicat; e aprop comensa la </line><line id="pp186l08">vena yssir del loc de aquela vesicacio quays sembla razit de planta. </line><line id="pp186l09">E adonc cum appar de lu la extremitat, lahoras cove que tu </line><line id="pp186l10">envolvas sobre aquela una pessa de plom del qual sia le pes de una </line><line id="pp186l11">drac. entro a .ii. drac., e noza aquela e layssa le plom suspendut de la </line><line id="pp186l12">camba. E tantas veguadas cum yeys de lu alcuna causa a las partidas </line><line id="pp186l13">defora, envolveys aquo em plom e noza aquel. E si mot es prolonguat, </line><line id="pp186l14">lahoras tu inscideys una partida de lu e envolopa le romanent; e no </line><line id="pp186l15">inscidas aquela de razit entro que sia fora yssida, quar si inscideys </line><line id="pp186l16">aquela es contrayta e intra en la carn e fa accidir apostema e </line><line id="pp186l17">poyredura en le loc e ulceracio mala. Per que cove que sia tractada </line><line id="pp186l18">suaument e sia extrayta petit a petit, entro que sia fora-gitada del </line><line id="pp186l19">derier de lu e no remangua de lu alcuna causa en le cors. </line></p>
				<p id="p669"><line id="pp186l20">E de aquesta vena es yssit en alcus homes que es en la sua </line><line id="pp186l21">longitut de .v. palms e de detz e ja es pervengut a mi que yssic un de </line><line id="pp186l22">.xx. palms. E si es inscidida en la hora de la sua medicacio, lahoras </line><line id="pp186l23">intromet lo ray en le trauc de lu e perfora aquela am lonc trauc am le </line><line id="pp186l24">cors, entro que sia evacuat tot aquo que es en la materia, e </line><line id="pp186l25">administra putrefaccio del loc per alcus dias am medicinas; e aprop </line><line id="pp186l26">cura aquela per la curacio de apostemas. </line></p>
				<p id="p670"><line id="pp186l27">E aquesta vena alcunas veguadas ha motz ramps, e majorment </line><line id="pp186l28">quan apar a la junctura del pe o en le pe, e veno a lu motz orrificis, e </line><line id="pp186l29">es yssit de quascu orrifici ram. E donc cura aquela ayssi cum havem </line><line id="pp186l30">dit en la divisio e am aquo que es desus dit. </line></p>
				<p id="p671"><line id="pp186l31">De sectione super vermes generatos sub cute et </line><line id="pp186l32">dicitur aegritudo bovina. </line></p>
				<p id="p672"><line id="pp186l33">Aquesta malautia es nompnada en alcuna terra deves nos </line><line id="pp186l34">malautia bovina per so quar motas veguadas endeve als bious e es</line><pb n="187"/><line id="pp187l01">verm pauc un le qual es nat entre la codena e la carn, e va en tot le cos </line><line id="pp187l02">pujan e devalan, e es mostrat al sentiment deves le sieu anament de </line><line id="pp187l03">membre en membre entro que disromp la codena e yeys fora. E la </line><line id="pp187l04">generacio de lu es per putrefaccio de alcunas humors ayssi cum </line><line id="pp187l05">accideysso verms e serpentz e lombrics e ascaridas en le ventre. E es </line><line id="pp187l06">temut per la malicia de lu, quar quan el va en le cors e es elevat al </line><line id="pp187l07">cap, e es pervengut al huel, lahoras fort leu uebre en lu e intra e </line><line id="pp187l08">destruzeys le huel, e aquo endeve motas veguadas. </line><line id="pp187l09">E donc quan tu voles curar aquel e extraire lu, lahoras no se fa </line><line id="pp187l10">si no deves la sieua ambulacio e apparacio de lu al sentiment, e adonc </line><line id="pp187l11">cove que tu strenhas aquo que es sobre lu e aquo que es dejos lu am </line><line id="pp187l12">liament e constriccio fort, e aprop secca sobre lu e extratz aquel. </line><line id="pp187l13">E si es preondat en la carn e no le atrobes, lahoras tu pausa </line><line id="pp187l14">cauteri am foc sobre le loc entro que mora, e la major causa que es </line><line id="pp187l15">temuda es corrupcio de lu am la qual corrump le loc ayssi cum havem </line><line id="pp187l16">dit. May si tu vezes aquel esser pervengut al cap prop del huel, </line><line id="pp187l17">lahoras strenh sobre le sobrecil am fort strictura, e aprop secsa sobre </line><line id="pp187l18">lu, e extratz aquel; e cove que·l malaute use de mondificacio del sieu </line><line id="pp187l19">cors am medicinas evacuantz humors putridas malas, e guarda se de </line><line id="pp187l20">viandas generantz putrefaccio. </line></p>
				<p id="p673"><line id="pp187l21">De sectione super aegritudinem nafir. </line></p>
				<p id="p674"><line id="pp187l22">Aquesta malautia es nompnada en nostra terra nafir, e es </line><line id="pp187l23">dolor la qual ve en alcus membres, e aprop es permudada de membre </line><line id="pp187l24">en membre. E yeu ja e vista aquela segon que yeu te recomtare. Yeu </line><line id="pp187l25">fu apelat a una femna malauta ad una vila, e descubric le sieu bras e </line><line id="pp187l26">vi una imflacio petita en la vena funis del bras, e pus que fu romas per </line><line id="pp187l27">una hora, vi aquela imflacio anar ayssi cum va verm pujan ad aquest, </line><line id="pp187l28">mays pus leugierament que esser por, ayssi cum si fos argent viu </line><line id="pp187l29">quan corr de loc en loc. E adonc anet s’en la dolor de aquel loc e </line><line id="pp187l30">fiquet se en le muscle, e aprop aqui stec per una hora. E aprop</line><pb n="188"/><line id="pp188l01">correc en l’autre cors entro que pervenc al autre bras. E aprop </line><line id="pp188l02">recomtec a mi que revolvia se per tot le cors sieu segon que yeu vi; e </line><line id="pp188l03">fo trop meravelat de la permutacio de lu e de la velocitat de membre </line><line id="pp188l04">en membre. E yeu ja havia vist denant aquo en les mieus huels </line><line id="pp188l05">segon aquela manieyra, empero yeu he vistz motz les quals atroban </line><line id="pp188l06">dolor esser permutada de membra a membre. Mays no vi aquo am </line><line id="pp188l07">les huels ayssi cum en la femna. E yeu no cogiti esser aquo sino que </line><line id="pp188l08">es per aquo quar la femna era de viela, on so de secs cors e de venas </line><line id="pp188l09">descubertas, e en aquesta apparec al sentiment aquela ventositat </line><line id="pp188l10">permutada. E es necessari que no apparesca segon aquesta </line><line id="pp188l11">retro-curacio en aquels que son delicioses e am cors humitz de venas </line><line id="pp188l12">ameguadas. E cum tu voles la curacio de lu, e le pacient sent aquela </line><line id="pp188l13">dolor, lahoras no es a tu aparent al huel ayssi cum havem dit, lahoras </line><line id="pp188l14">tu strenh sobre aquel e dejos lu leugierament e secse sobre aquel </line><line id="pp188l15">entro que sia yssida aquela ventositat coartada, e cauterize le loc. </line><line id="pp188l16">Mays si tu no la vezes am los tieus huels, alhoras tu cura aquel am </line><line id="pp188l17">excussio del cors e am aquo que expelleys ventositatz, e carmina </line><line id="pp188l18">aquelas am pillulas fetidas e am pillulas de serapi e semblantz. </line></p>
				<p id="p675"><line id="pp188l19">De extraccio de sagetas. </line></p>
				<p id="p676"><line id="pp188l20">Sagetas son diversificadas segon las specias, e segon les locs dels </line><line id="pp188l21">cors en les quals cazo, quar la lor diversitat es que de aquellas so que </line><line id="pp188l22">han grans puntas, e petitas, e concavas, e sordas, so es solidas; e de </line><line id="pp188l23">lor so que han tres angles, e de aquelas a las quals so que han lenguas; e de </line><line id="pp188l24">aquelas a las quals so astelas. E aquela que es segon les membres e las </line><line id="pp188l25">pessas en las quals cazo es segon dos manieyras: quar les membres o </line><line id="pp188l26">so membres principals concaus, ayssi cum le cervel, le cor, e·l fitge, e </line><line id="pp188l27">le pulmo, e les ronhos, e les budels, e la vezica, e a lor semblantz; e </line><line id="pp188l28">donc quan catz en alcu de aquestz membres e aparo a tu senhals de </line><line id="pp188l29">mort, la qual causa yeu recomtare aprop, lahoras cove que tu evites </line><line id="pp188l30">extraccio de aquela sageta en aquels quar la mort siec aquel en </line><line id="pp188l31">le qual en las majors disposicios, e quan a tu no appareysso aquestz</line><pb n="189"/><line id="pp189l01">mals senhals, e la sageta no es amaguada en la profunditat del </line><line id="pp189l02">membre, lahoras tu extratz aquela e cura la plagua. </line></p>
				<p id="p677"><line id="pp189l03">E dels senhals del servel es quan catz en lu sageta, e trespassa le </line><line id="pp189l04">os, e es yssit del cyphac le qual es sobre le cervel, quar accideys per </line><line id="pp189l05">lu soda vehement, e scotomia, e vertige, e rogor en les huels, e </line><line id="pp189l06">imflamacio e rogor de la lengua, e spasme e permixtio de </line><line id="pp189l07">entendament e vomi de colera, e fort leu es abscindida la paraula e es </line><line id="pp189l08">destruida la votz, e es yssit del loc de la plagua humiditat blanca </line><line id="pp189l09">semblant a pols, e yeys de lu semblant ad aquositat de la carn. E </line><line id="pp189l10">donc si appareyso a tu aquestz senhals, lahoras tu abste de la curacio </line><line id="pp189l11">e de la extraccio de la sageta, si non es fora. </line></p>
				<p id="p678"><line id="pp189l12">Mays les senhals de la sageta quan catz en le cor, so que ela es </line><line id="pp189l13">prop de la mamila senestra, e sent am aquela quays sia ficada en </line><line id="pp189l14">causa dura, e no es causa vueda; e fort leu le movement de la sageta </line><line id="pp189l15">es semblant a movement del pols, e corr de la plagua sanc negra, e </line><line id="pp189l16">siec aquel fregiditat de las extremitatz, e suzor freja, e sincopi; e </line><line id="pp189l17">donc sapias que la mort descen ses tot dopte. </line></p>
				<p id="p679"><line id="pp189l18">E les senhals quan la sageta ha plaglat le pulmo so eyssiment de </line><line id="pp189l19">sanc spumos de la plagua, e les vayssels que so prop del col so </line><line id="pp189l20">apostematz, e es mudada la color del malaute, e expira sperit gran </line><line id="pp189l21">aut, e demanda atraccio de ayre freg. E si catz la sageta en le </line><line id="pp189l22">velament le qual es en le pietz, e la dolor lahoras es prop de las costas </line><line id="pp189l23">petitas, e es fayt le ale gran am vehement dolor e am sospir, e no so </line><line id="pp189l24">maugutz totz les membres dels muscles. </line></p>
				<p id="p680"><line id="pp189l25">E si catz la sageta en le stomac, lahoras fort leu yeys de la plagua </line><line id="pp189l26">vianda alcuna indigesta. E si catz la sageta en le ventre, e es ficada en </line><line id="pp189l27">lu, yeys alcuna fenda de la plagua, o la tela, o budel le qual es </line><line id="pp189l28">disromput, e no es speransa en la curacio de lu extraccio de la </line><line id="pp189l29">sageta. </line></p>
				<p id="p681"><line id="pp189l30">E si la sageta catz en la vesica, e es yssida defora urina, e </line><line id="pp189l31">procesesca de lu alcuna causa a las partidas defora, e fort leu es dolor </line><line id="pp189l32">sobre le malaute, lahoras sapias que es mortal. Mays les autres </line><line id="pp189l33">membres ayssi cum es la cara, le col, e·l golayro, e las spallas e le </line><line id="pp189l34">adjutori, e les spondils del dos, e la furcula, e la coysa, e la camba e a</line><pb n="190"/><line id="pp190l01">lor semblantz dels membres, son salvatz segon las majors disposicios </line><line id="pp190l02">quan la sageta no atroba vena ni arteria e no es sageta venenosa. E </line><line id="pp190l03">yeu recomtare aquo a tu que he vist del esser de aquestas sagetas, </line><line id="pp190l04">per que signifiques per aquo sobre la curacio tieua. La qual causa es, </line><line id="pp190l05">quar en un home cazec sageta en le lacrimal del huel de lu en la razitz </line><line id="pp190l06">del nas, e yeu extrayssi aquela a lu del autra partida, dejos le grays </line><line id="pp190l07">de l’aurelha de lu, e es sanat, e no accidic en le huel de lu nocument. </line><line id="pp190l08">E extrayssi autra sageta a un <name>Juzeu</name> la qual cazec en lu en lo grays del </line><line id="pp190l09">sieu huel, dejos la palpebra pus dejos, e la sageta ja era occultada e no </line><line id="pp190l10">so conseguit de aquela sino una petita extremitat am la qual adhereys </line><line id="pp190l11">al sieu fust, e era gran sageta de las sagetas agudas dels <name>Turcs</name>, am </line><line id="pp190l12">ferr leon en la qual no havia aurelhas. E senat es le <name>Juzieu</name>, e no </line><line id="pp190l13">accidic en le sieu huel mal accident. E extrayssi una autra sageta a un </line><line id="pp190l14">home <name>Crestia</name> la qual era cazuta en le golayro, e era sageta arabica, e es </line><line id="pp190l15">aquela a la qual so aurelhas; e adonc yeu inscidegui sobre aquela entre </line><line id="pp190l16">doas guidegi, e ja era submersa en le golayro de lu; e adonc yeu so </line><line id="pp190l17">subtiliat am aquela, e aprop extraxi aquela, e es sanat le <name>Crestia</name>. E </line><line id="pp190l18">extraxi autra sageta a un home la qual era cazuta en le sieu ventre, e </line><line id="pp190l19">cogitegui que moris per aquela; e donc, pus que foro passatz .xxx. </line><line id="pp190l20">dias e no es mudat sobre lu alcuna causa de las suas disposicios, </line><line id="pp190l21">inscidegui sobre la sageta e engenagui sobre aquela, e es sanat, e no </line><line id="pp190l22">accidic a lu accident mal. </line></p>
				<p id="p682"><line id="pp190l23">E vi mays un home en le qual cazec una sageta en le dos de lu, e </line><line id="pp190l24">consolidada es la plagua sobre lu, e pus que foc aprop set ans, yssic la </line><line id="pp190l25">sageta en la razitz de la coyssa. E vi una femna a la qual cazec sageta </line><line id="pp190l26">en le sieu ventre, e la plagua es consolidada dedintz lu, e no es </line><line id="pp190l27">mudada en las suas disposicios en re, e la femna no atrobec </line><line id="pp190l28">nocument en alcunas de las suas opperacios naturals. E vi un autre </line><line id="pp190l29">home al qual cazec sageta en la sua cara e consolidada es la plagua e </line><line id="pp190l30">romas la sageta, no atrobant aqui mota dolor, e motz semblantz ad </line><line id="pp190l31">aquestz. E extrayssi la sageta del home dels princeps del rey que era </line><line id="pp190l32">cazuda en le mieg loc del nas sieu e ja havia declinat a la partida </line><line id="pp190l33">dreyta un petit, e occultada era tota la sageta. E yeu fu appelat a la </line><line id="pp190l34">curacio de lu aprop le cazement de la sageta entro a tres dias. E </line><line id="pp190l35">adonc yeu atrobegui la plagua de la sageta mot streyta; e adonc yeu </line><line id="pp190l36">inquirigui aquela am tenta subtil, e no sentigui aquela; mays el la </line><line id="pp190l37">sentia puncio dejos la aurelha dreyta, e adonc speregui que aquela</line><pb n="191"/><line id="pp191l01">punccio era per la extremitat de la sageta. E amplastregui le loc am </line><line id="pp191l02">emplaustre en le qual es vertut atrectiva e digestiva, confizant de mi </line><line id="pp191l03">que·l loc se apostemes per que appares a mi le loc de la sageta, per que </line><line id="pp191l04">secces sobre aquela. E no accidic en le loc accident significant que </line><line id="pp191l05">la sageta hagues conseguit aquel loc; e yeu continuegui am le </line><line id="pp191l06">emplaustre sobre lu per motz dias e no accidic accident; e </line><line id="pp191l07">consolidada es la plagua entretant, e romas le malaute de la extreccio de lu per </line><line id="pp191l08">spazi de motz dias entro que un jorn sentic la sageta dintz le sieu nas </line><line id="pp191l09">e recontec aquo a mi. E adonc yeu pausegui sobre la plagua medicina </line><line id="pp191l10">acuta corrosiva per motz dias entro que foc ubert, e am la tenta yeu </line><line id="pp191l11">assagegui aquel, e atrobegui la extremitat de la sageta subtil, la qual </line><line id="pp191l12">adhereys al fust. E aprop yeu ajustegui en la apersio de la plagua per </line><line id="pp191l13">aquela medicina acuta entro que apparec a mi visiblament la </line><line id="pp191l14">extremitat de la sageta, e passec a mi temps am aquo per le spazi de </line><line id="pp191l15">temps entro quatre meses. E aprop pus que la plagua foc </line><line id="pp191l16">amplificada, e foc a mi possible entrometre las forfexs en lu, e remaure aquela, </line><line id="pp191l17">e no obezic ad eyssiment, lahoras yeu no cessegui subtiliar e ingeniar </line><line id="pp191l18">sobre aquela am manieyras de engen, entro que comensegui un dia </line><line id="pp191l19">sobre aquela am manieyras de engens pendre lu am forceps </line><line id="pp191l20">descentment faytas, segon que vindra la forma de aquelas en la fi del capitol, </line><line id="pp191l21">entro que extraxi aquela; e aprop restauregui aquela plagua. E alcus </line><line id="pp191l22">metges jutgavan que la cartillage del nas no es restaurada, e yeu </line><line id="pp191l23">restauregui aquela e la plagua es consolidada, e sanat es le malaute </line><line id="pp191l24">per sanetat entiera, e no noguec en lu en deguna causa. </line></p>
				<p id="p683"><line id="pp191l25">E yeu recomti a tu la qualitat de extraccio de alcunas sagetas per </line><line id="pp191l26">que pauses aquo regla e significacio sobre aquo que no he dit, quar </line><line id="pp191l27">las partidas de aquesta art e las difinicios de aquela no so </line><line id="pp191l28">conprehendudas am narracio ni no comprehen aquelas le libre. E le </line><line id="pp191l29">artifexs savi compara am pauc sobre mot; e am aquo que es present </line><line id="pp191l30">sobre aquo que es absent; e atroba operacio novela e instrument </line><line id="pp191l31">novel deves le descendement de las causas extranhas del art quan </line><line id="pp191l32">accideysso. </line></p>
				<p id="p684"><line id="pp191l33">E donc yeu dic que sagetas no son fora-gitadas dels membres en </line><line id="pp191l34">les quals son ficadas sino segon dos manieyras: o per atraccio del loc </line><line id="pp191l35">en le qual intrec; o per le contrari de la autra partida. E aquela que es </line><line id="pp191l36">gitada per le loc don es intrada, o es sageta procedent en loc carnos, e </line><line id="pp191l37">es atirada e fora-gitada. E si no obezeys a eyssiment de la hora en </line><line id="pp191l38">la qual catz, lahoras cove que tu la laysses per alcus dias entro que</line><pb n="192"/><line id="pp192l01">poyresca la carn que es al enviro de lu, e sia alleujada l‘atraccio de </line><line id="pp192l02">lu e la sua egressio. E semblantment si es ficada en os e no obezeys a </line><line id="pp192l03">tu a eyssiment, lahoras layssa aquela per alcus dias e itera aquela am </line><line id="pp192l04">atraccio e mocio en quascun dia, e ja es fora-gitada. E si no obezeys a </line><line id="pp192l05">tu eyssiment aprop alcus dias, lahoras cove que tu perforas en le </line><line id="pp192l06">circuit de la sageta en aquel os de tota partida am taravel subtil entro </line><line id="pp192l07">que·l loc sia amplificat de la sageta, e aprop extratz aquela. </line><line id="pp192l08">E si la sageta es ficada en le os del cap e ja ha procezit en un dels </line><line id="pp192l09">ventres del cervel, e apparo en le malaute alcus de aquels accidentz </line><line id="pp192l10">les quals yeu e ditz, lahoras abste de la extraccio de la sageta </line><line id="pp192l11">e layssa aquela entro que·l sieu esser sia equat aprop alcus dias; quar si la </line><line id="pp192l12">sageta perve al ciphac, lahoras la mort no es a lu prolonguada. E si la </line><line id="pp192l13">sageta no es ficada sino en le cors del os tant solament e no passa </line><line id="pp192l14">entro al ciphac, e roman le malaute per alcus dias, e no accideys a lu </line><line id="pp192l15">denguna causa de aquels accidentz, lahoras tu engenia en la atraccio </line><line id="pp192l16">de la sageta e en la atraccio de lu. Mays si es mot ficada e no obezeys </line><line id="pp192l17">a tu a extraccio, lahoras tu aministra taravels en le circuit de la sageta </line><line id="pp192l18">ayssi cum havem recomtat, e aprop cura le loc entro que sia sanat. </line><line id="pp192l19">Mays si la sageta ja es amaguada en le loc del cors, e es amaguada </line><line id="pp192l20">del sentiment, lahoras tu inquireys aquela am tenta, e si tu sentas </line><line id="pp192l21">aquela, lahoras atira aquela am alcus sturmentz les quals so </line><line id="pp192l22">convenientz a la atraccio de lu. E si no podes sobre lu per la constriccio de </line><line id="pp192l23">la plagua e per la longitut del preon, e aqui no es os ni nervi ni vena, </line><line id="pp192l24">lahoras tu fen sobre la plagua entro que sia amplificada e que sia </line><line id="pp192l25">possible extrayre la sageta. E si so a lu aurelhas am las quals sia </line><line id="pp192l26">tenguda, lahoras tu deliura la carn en la qual es ficada de tota partida </line><line id="pp192l27">am tot le engen que poyras far; e ingenia sobre aquo, si no podes </line><line id="pp192l28">sobre la evasio de la carn en la fractura de las aurelhas e en torssio de </line><line id="pp192l29">aquelas entro que obezesca. </line></p>
				<p id="p685"><line id="pp192l30">E quan tu administras la extraccio de la sageta en quascun loc on </line><line id="pp192l31">sia, lahoras tu usa am torcio de la tua ma am forceps a totas partidas </line><line id="pp192l32">entro que fassa aquela obezir; e subtilia am deriera subtilitat que la </line><line id="pp192l33">sageta no sia trencada e que sia fayta a tu dificil atraccio de lu e de </line><line id="pp192l34">aquela extraccio. E si no podes sobre aquela de la tua hora, lahoras </line><line id="pp192l35">tu layssa per alcus dias entro que se poyrescan las partidas que so en </line><line id="pp192l36">le circuit de lu, e aprop itera aquela quar lahoras es alleujada. Mays si </line><line id="pp192l37">a tu fa contrarietat flux de sanc, lahoras tu administra aquo que </line><line id="pp192l38">havem dit de curacio en le sieu capitol. E guarda la tua vertut de</line><pb n="193"/><line id="pp193l01">inscizio de vena o de nervi, o de corda, e aministra engen en tota </line><line id="pp193l02">manieyra a tu possibla de la evasio de la sageta; e fay aquo am </line><line id="pp193l03">facilitat e tranquillitat e tarditat e fermetat ayssi cum yeu e a tu </line><line id="pp193l04">recomtat. E donc que fassas contrayre la sageta per so que·l malaute </line><line id="pp193l05">sia segon la figura segon la qual foc deves le cazement de la sageta en </line><line id="pp193l06">lu, quar es mays juvatiu. Mays si aquo no es a tu possible, lahoras tu </line><line id="pp193l07">aministra aquo que es a tu possible per las figuras. </line></p>
				<p id="p686"><line id="pp193l08">Mays las sagetas que son fora-gitadas per le contrari del autra </line><line id="pp193l09">partida, o que ja de lu procezeys alcuna partida a las partidas de </line><line id="pp193l10">fora, o fa gilbositat la extramitat de la sageta per sentiment de la </line><line id="pp193l11">partida pus desus de la codena propdana e vezes aquela eminent; </line><line id="pp193l12">adonc tu secsa sobre aquela; e sia la seccio segon la quantitat en </line><line id="pp193l13">la qual prenguan las forceps; e aprop atira aquela, quar ela es fayta </line><line id="pp193l14">leugiera a eyssiment. Mays si es retenguda en le os, lahoras tu tortz </line><line id="pp193l15">lama segon contrarietat entro que la sageta enprema en le os, e </line><line id="pp193l16">amplifique a si meteys, e aprop extratz aquela. E sino, layssa aquela </line><line id="pp193l17">per alcus dias, e aprop itera aquela entro qu’en yesca. E si le fust de </line><line id="pp193l18">la sageta es en aquela, lahoras tu impelleys aquela am lu. Mays si le </line><line id="pp193l19">fust es cazut e voles aministrar inpulsio, lahoras tu intromet e aquela, </line><line id="pp193l20">si es sorda, sturment concau per so que intre la concavitat de lu en la </line><line id="pp193l21">coa de la sageta e aprop impelleys aquela am lu. Mays si la sageta es </line><line id="pp193l22">concava, lahoras tu impelleys aquela am sturment fort intrant en </line><line id="pp193l23">aquela, quar la sageta es alleujada per aquela. </line></p>
				<p id="p687"><line id="pp193l24">E si la sageta es entoxiguada, lahoras cove que tu concaves tota la </line><line id="pp193l25">carn en la qual es le vere, si es a tu possible aquo, e aprop cura aquela </line><line id="pp193l26">am aquo que si conveneys. </line></p>
				<p id="p688"><line id="pp193l27">E si la sageta catz en le pietz, o en le ventre, o en la vesica, o en le </line><line id="pp193l28">costat, e es propinqua per so que tu tocas aquela am la tenta, e es a </line><line id="pp193l29">tu possible secsar sobre aquela, lahoras secsa sobre aquela e guarda te </line><line id="pp193l30">de inscizio de vena o de nervi, e extratz aquela, e aprop cos la </line><line id="pp193l31">plagua si indigeys, e cura aquela entro que sia sanada. </line></p>
				<p id="p689"><line id="pp193l32">Forma de forceps am las quals so atiradas las sagetas: </line></p><pb n="194"/>
				<p id="p690"><line id="pp194l01">Sian las extremitatz de lor cum a bec de ausel que son faytas cum </line><line id="pp194l02">serra quan prendon sobre la sageta per so que no la layssen. E de </line><line id="pp194l03">aquelas son faytas motas specias, grans, paucas e migieras, segon la </line><line id="pp194l04">quantitat de la grandeza de la sageta e de la sieua pauqueza, e de la </line><line id="pp194l05">amplitud de la plagua, e de la constriccio de lu. </line></p>
				<p id="p691"><line id="pp194l06">Forma de impellent concau de aquesta extremitat conquava ayssi </line><line id="pp194l07">cum pena de ausel per so que sia alleujat le intrament de la sageta en </line><line id="pp194l08">lu, e impulcio de aquela sorda: </line></p>
				<p id="p692"><line id="pp194l09">Forma de impellent de sorda extremitat: </line></p>
				<p id="p693"><line id="pp194l10">ayssi cum ray per so que sia alleujat le intrament de lu en la sageta </line><line id="pp194l11">concava e es impellida am aquel. </line></p>
				<p id="p694"><line id="pp194l12">De fleubotomia de las venas. </line></p>
				<p id="p695"><line id="pp194l13">Las venas de fleubotomia de las quals corr costuma de </line><line id="pp194l14">fleubotomar so .xxx., de las quals so en le cap .xvi., so es doas venas pulsatils </line><line id="pp194l15">las quals so aprop las aurelhas, dic alhasisain; doas herbas que </line><line id="pp194l16">so en les dos templars apparentz; e doas venas que so en dos lacrimals </line><line id="pp194l17">de dos huels que son appeladas aspicientz; e la vena preparada en le </line><line id="pp194l18">mieg loc del front, e la vena que es en la extremitat del nas; e doas </line><line id="pp194l19">guidegi que so al col; e doas venas que so en la labia desus; e doas </line><line id="pp194l20">venas que so en la labia dejos; e — aquestas so las venas que so </line><line id="pp194l21">appeladas algelic —; e so doas venas que so dejos la lengua. </line></p>
				<p id="p696"><line id="pp194l22">Mays las venas que so fleubotomadas en les brasses so .v.; quar de </line><line id="pp194l23">aquelas es una cephalica, e es deves le latz silvestre; e le poble appela</line><pb n="195"/><line id="pp195l01">“la vena del cap”, e sorda, e es vena migiera, e es composta de un </line><line id="pp195l02">ram de la basilica, e de autre ram de la cephalica; e nomna aquela le </line><line id="pp195l03">poble “vena de tot le cors”, e basilica es vena la qual es pausada en </line><line id="pp195l04">le latz domestic, e es nomnada “citillar”, e nompnan aquela les </line><line id="pp195l05">vulguars “vena del ventre”; e funis del bras, e es pausada sobre le </line><line id="pp195l06">focil, e es aquela en la qual es fleubotomat, e es aquela que appar </line><line id="pp195l07">sobre le poutz per apparicio manifesta; e salvatella, e es la vena que </line><line id="pp195l08">es entre lo dit auricular e·l pus petit dit, e so en lu dos ramps. </line><line id="pp195l09">E en le pe e la camba so tres venas; la una de aquelas es que es </line><line id="pp195l10">dejos la curvatura del denolh del latz silvestre; e la segonda es </line><line id="pp195l11">sophena, e·l loc de lu es dejos la camba del latz domestic; e la vena </line><line id="pp195l12">sciatica, e·l loc de lu es dejos la camba del latz silvestre; e en la </line><line id="pp195l13">camba son autras venas semblantz ad aquelas. </line></p>
				<p id="p697"><line id="pp195l14">Le juvament de las venas que so aprop las aurelhas es a cataris </line><line id="pp195l15">antics e emigranea e sahafati e ulceracios del cap malas antiquas. E la </line><line id="pp195l16">qualitat de sagnar aquelas es segon que yeu recomti a tu: es que sia </line><line id="pp195l17">ras le cap del malaute, e sia freguat le cap del malaute en le occipiti </line><line id="pp195l18">en le loc de amdoas las venas am drap ample am bona fricacio; aprop </line><line id="pp195l19">strenha le malaute le sieu col am una benda entro que apparan las </line><line id="pp195l20">doas e les locs de lor so aprop las aurelhas en dos locs depremegutz </line><line id="pp195l21">del cap; e quereys aquela am le tieu dit, e si tu sentes le pols de </line><line id="pp195l22">aquelas am le dit tieu, aqui senha am tenta. Aprop tu pren la lancea </line><line id="pp195l23">cutellar, e es aquela que es inscident, e aprop tu intromet aquel </line><line id="pp195l24">dejos la vena en la codena entro que·l fleubotomi vengua al os. E </line><line id="pp195l25">aprop eleva la tua ma am la vena e la codena a las partidas desus e </line><line id="pp195l26">inscideys la vena am inscizio inscident. E sia la longitut de la inscizio </line><line id="pp195l27">la quantitat de dos ditz ajustatz o entorn de aquo; e fay yssir del sanc </line><line id="pp195l28">atant quant voles. E aprop strenh am pulvils e layssa aquela entro </line><line id="pp195l29">que sia sanada. E ja e precedit en le comensament del libre la inscizio </line><line id="pp195l30">de aquelas e de lor la cauterizacio. </line></p>
				<p id="p698"><line id="pp195l31">Mays de las doas venas arterias que so als templars le juvament de la </line><line id="pp195l32">fleubotomia es a emigranea antiqua e sode malvada e obtalmia </line><line id="pp195l33">assidua e cors de superfluitatz acutas effusas als huels. E la qualitat </line><line id="pp195l34">de fleubotomar aquelas es segon que yeu recomti a tu: constrengua le </line><line id="pp195l35">malaute le sieu col mot entro que apparan las doas venas al sentiment</line><pb n="196"/><line id="pp196l01">per appericio manifesta e sia demonstrat le pols de lor dejos le tieu </line><line id="pp196l02">dit; e lahoras tu senha am tenta. E aprop tu eleva la codena desobre </line><line id="pp196l03">la vena a las partidas desus am le tieu dit indic, e intromet le </line><line id="pp196l04">fleubotomi inscident dejos, e eleva la vena en sus; e inscidey aquela </line><line id="pp196l05">ayssi cum has fayt en las doas venas autras; e fay correr del sanc </line><line id="pp196l06">segon la quantitat de la tua necessitat. E aprop deslia la coartacio del </line><line id="pp196l07">malaute, e pausa le tieu dit sobre la vena per una hora, e aprop pausa </line><line id="pp196l08">sobre aquela coto e pulvils e strenh aquela desus am fort constriccio, </line><line id="pp196l09">e layssa aquela entro que sia sanada. E ja es precedida la </line><line id="pp196l10">rememoracio de lor, e de aquelas la inscizio, e la atraccio en le comensament </line><line id="pp196l11">del libre. </line></p>
				<p id="p699"><line id="pp196l12">E donc le juvament de fleubotomia de la vena del front es aprop </line><line id="pp196l13">la fleubotomia de la cephalica a las malautias antiquas de la cara e a </line><line id="pp196l14">emigranea e rogor e ulceracios fetidas. E la qualitat de la fleubotomia </line><line id="pp196l15">de lu es segon que yeu recomti a tu; so es que·l malaute strenha le </line><line id="pp196l16">sieu col am una benda entro que apparesca la vena; e aprop pren le </line><line id="pp196l17">insturment le qual es nompnat fossori del qual aquesta es la forma de </line><line id="pp196l18">lu: </line></p>
				<p id="p700"><line id="pp196l19">Pausa la puncta eminent la qual es al cap del fossori sobre aquela vena </line><line id="pp196l20">e percuteys sobre lu am penche o am autre causa en la manieyra de </line><line id="pp196l21">lu, e layssa lo sanc correr segon la quantitat la qual voles; e aprop </line><line id="pp196l22">deslia la perforacio del malaute e strenh aquela entro que sia sanada. </line><line id="pp196l23">E alcunas veguadas es uberta am fleubotomi lat, empero no cove </line><line id="pp196l24">que·l fleubotomi sia de acuta extremitat ayssi cum les autres fleubotomis, </line><line id="pp196l25">abantz sia de lada extremitat, e fleubotoma aquela segon le tranvers, </line><line id="pp196l26">quar le os es propda e fort leu trencaria en lu le fleubotomi quan es </line><line id="pp196l27">subtil. </line></p>
				<p id="p701"><line id="pp196l28">Mays le juvament de las duas venas que so als lacrimals de dos </line><line id="pp196l29">huels per scabia del huels per rogor e sebol en les huels, e a las </line><line id="pp196l30">malautias de la cara. E la qualitat de la fleubotomia es que·l malaute </line><line id="pp196l31">strenha le col sieu am una benda, e aprop fleubotoma aquelas, e tu </line><line id="pp196l32">sias stant sobre le cap de lu. E sia fayta la fleubotomia segon le transvers</line><pb n="197"/><line id="pp197l01">a longitut un pauc am fleubotomi pauc, quar en le loc no es carn; e si </line><line id="pp197l02">le fleubotomi es subtil, fort leu la extremitat de lu es trencada. E </line><line id="pp197l03">aprop fay correr del sanc atant quant es a tu necessari, e pausa sobre </line><line id="pp197l04">aquelas coto, e strenh aquelas per una nueyt, e aprop deslia aquelas. </line><line id="pp197l05">Mays le fleubotomi de la vena del nas es conferent a febre acuta </line><line id="pp197l06">e a soda vehement, e a las malautias de la cara e emigranea e rogor </line><line id="pp197l07">que accideys en la cara, e majorment quan es antiqua. E la qualitat </line><line id="pp197l08">de la fleubotomia de lu es que·l malaute strenha le sieu col e aprop te </line><line id="pp197l09">le sieu nas am la tua ma sinistra, e pren le fleubotomi subtil lonc e </line><line id="pp197l10">fica aquela en le mieg loc del cap del nas segon rectitut, quar la </line><line id="pp197l11">vena no appar al sentiment aqui, e quar le sanc comensa a fluir </line><line id="pp197l12">tantost. Cove que tu ultimes la tua ma am le fleubotomi petit a petit </line><line id="pp197l13">e fassas correr del sanc segon la tua necessitat; e aprop lia aquela per </line><line id="pp197l14">una nuoyt, quar aquela es restaurada leugierament. </line></p>
				<p id="p702"><line id="pp197l15">Mays le juvament de la fleubotomia de las doas guidegui a </line><line id="pp197l16">constriccio de ale e a comensament de lepra e a motas malautias e </line><line id="pp197l17">inpetige e malas ulceracios corrosivas ayssi cum herpotromeno. E la </line><line id="pp197l18">qualitat de la fleubotomia de aquelas es que el malaute strenha </line><line id="pp197l19">dejos quascuna en le sieu col am liament; e estia le artifexs sobre le </line><line id="pp197l20">cap del malaute, e le malaute sia sezent sobre una sezela. E aprop </line><line id="pp197l21">fleubotoma la vena al lonc am fleubotomi ample petit a petit; e aprop </line><line id="pp197l22">extratz de sanc segon temprada quantitat o segon aquo que vezes de </line><line id="pp197l23">necessitat que es ad aquo; e aprop fay semblant del autra vena. E </line><line id="pp197l24">aprop deslia le liament e strenh las doas venas am strictura migiera </line><line id="pp197l25">per so que·l malaute no sia prefocat, e laysa entro al mati quar la </line><line id="pp197l26">plagua es sanada. </line></p>
				<p id="p703"><line id="pp197l27">E le juvament de la fleubotomia de las venas algerich, . . . . </line><line id="pp197l28">comfereys a petitas apostemas e pustulas de la boca e corrupcio de las </line><line id="pp197l29">gengivas e malas ulceracios e fissuras, e a malas ulceracios que so en </line><line id="pp197l30">le nas e en le circuit de lu. E la qualitat de la fleubotomia de aquelas </line><line id="pp197l31">es que fases cezer le malaute denant tu, e strenh le col de lu am una</line><pb n="198"/><line id="pp198l01">benda, e aprop revolveys las labias de lu e reguarda a doas venas </line><line id="pp198l02">de las quals la una es de la dextra de la labia e la segonda de la </line><line id="pp198l03">senestra; e la demonstracio de quascuna es per la negror de quascuna </line><line id="pp198l04">de amdos, e aquo mays es quar en le circuit de aquelas so venas </line><line id="pp198l05">menudas negras; e adonc inscideys cascuna per inscizio inscident. </line><line id="pp198l06">Mays si dubitacio es dejos tu, e no sabes qual es de aquelas, lahoras </line><line id="pp198l07">tu enten a inscisio de la major de aquelas, e de la pus manifesta de </line><line id="pp198l08">aquelas. E fay le semblant de las doas venas que so en las labias </line><line id="pp198l09">desus. Mays costuma corr mays a inscidir las doas venas que so en la </line><line id="pp198l10">labia dejos. </line></p>
				<p id="p704"><line id="pp198l11">Mays de doas venas que so dejos la lengua le juvament es </line><line id="pp198l12">aprop la fleubotomia de la cephalica a prefocacios que so en le </line><line id="pp198l13">guolayro, a la malautia de la uvula, e a malautias de la boca. E la </line><line id="pp198l14">qualitat de fleubotomar aquelas es que segue le malaute entre las </line><line id="pp198l15">tuas mas denant le solel, e eleva la lengua de lu, e reguarda dejos la </line><line id="pp198l16">lengua, de la un latz de lu vena e del autre latz vena, e la color de </line><line id="pp198l17">quascuna es declinant a negror. E adonc fleubotoma quascuna; e </line><line id="pp198l18">guarda te que no ultimes la tua ma en fleubotoman aquelas, quar </line><line id="pp198l19">dejos aquelas so arterias. </line></p>
				<p id="p705"><line id="pp198l20">E las tuas venas que so fleubotomadas en le coyde so en las quals </line><line id="pp198l21">corr costuma en totz les homes, e la fleubotomia de lor es fayta segon </line><line id="pp198l22">dos manieyras, o pongen am le fleubotomi mirtilat o olivar a </line><line id="pp198l23">subtilitat declinant; o secsar am fleubotomi cutellar, e apelha si </line><line id="pp198l24">alnessil, e aquesta es la forma de lu: </line></p>
				<p id="p706"><line id="pp198l25">E aquest alnessil es que conveneys a seccio e de aquels so specias latz </line><line id="pp198l26">e subtils segon la amplitut de las venas e segon la strictura de </line><line id="pp198l27">aquelas. </line></p><pb n="199"/>
				<p id="p707"><line id="pp199l01">Forma de fleubotomi mirti: </line></p>
				<p id="p708"><line id="pp199l02">sia le latz de lu ayssi cum vezes, e conveneys a obrir las venas </line><line id="pp199l03">concavas plenas procedentz apparentz grossas, e ad aquelas que </line><line id="pp199l04">conteno sanc gros torbat. </line></p>
				<p id="p709"><line id="pp199l05">E aquesta es la forma de fleubotomi olivar: </line></p>
				<p id="p710"><line id="pp199l06">E aquest fleubotomi es de menor latitut e de pus subtil extremitat, e </line><line id="pp199l07">conveneys a fleubotomia de venas subtils que conteno sanc subtil </line><line id="pp199l08">citri. </line></p>
				<p id="p711"><line id="pp199l09">Mays le juvament de la fleubotomia de la vena basilica la qual es </line><line id="pp199l10">una de tres venas: quar extratz le sanc de las malautias que so dejos le </line><line id="pp199l11">guolayro e·l col, e de aquo que siec le pietz e·l ventre. E conveneys </line><line id="pp199l12">al fleubotomador, quan fleubotomia aquela, que guarde be aquela e </line><line id="pp199l13">sia sobre-temor en aquela, quar dejos lu ha arteria, e si erra e ajusta </line><line id="pp199l14">en la punctura del fleubotomi, inscidira aquela arteria e accidira </line><line id="pp199l15">fluxs de sanc, per so que cove que no fleubotomes aquela am </line><line id="pp199l16">fleubotomi pungent, abantz sia sectant cum alnessil. E si no appar la </line><line id="pp199l17">basilica per apparicio manifesta, lahoras cove que tu laysses aquela e </line><line id="pp199l18">que tu mudes a la autre, o que cerques alcun ram sieu; o que </line><line id="pp199l19">fleubotomes en loc de lu finis del bras, quar aquela es manifesta; e </line><line id="pp199l20">secsa aquela am fleubotomi alnessil ayssi cum havem dit. Mays si tu </line><line id="pp199l21">voles la fleubotomia de lu meteyssa, lahoras cove denant la strictura </line><line id="pp199l22">del bras que toques le loc entro que conogues le loc dels pols, e aprop </line><line id="pp199l23">senha sobre lu am tencha; e aprop lia le bras e secsa la vena am </line><line id="pp199l24">seccio concava am fleubotomi alnessil ayssi cum havem dit; e </line><line id="pp199l25">guarda te que caja la percussio per alcu spazi del loc de la arteria. E </line><line id="pp199l26">quan tu vezes, cum strenhes le liament, imflacio en le loc que has </line><line id="pp199l27">senhat am tencha, lahoras aquela inflacio es inflacio de la arteria, e </line><line id="pp199l28">donc squiva aquela. E si vezes le sanc fluir en la fleubotomia ayssi</line><pb n="200"/><line id="pp200l01">cum aurina de enfant, e·l sanc es subtil rog, lahoras sapias que es del </line><line id="pp200l02">sanc de la arteria; e lahoras tu coyta e pausa le tieu dit sobre aquel </line><line id="pp200l03">per lonc spazi; e aprop osta le tieu dit, e si lo sanc es abscindit, quar </line><line id="pp200l04">motas veguadas es abscindit, lahoras tu strenh le bras e layssa aquel. </line><line id="pp200l05">E guardes le malaute de la moccio de lu, e sia sobre-temor de lu e no </line><line id="pp200l06">maugua aquel per alcus dias entro que sia sanat. Mays si le sanc no es </line><line id="pp200l07">abscindit, e vezes que deves tu no es present medicina ad aquo, </line><line id="pp200l08">lahoras tu inscideys la arteria, si appar a tu; quar la extremitat de lu es </line><line id="pp200l09">contrayta, e es abscindit le sanc; o que prenguas scorsa de fistic, e </line><line id="pp200l10">fen aquela, e pren la una maytat e strenh aquela sobre le loc de la </line><line id="pp200l11">vena am strictura descent am liament e am pulvils entro al autra dia. </line><line id="pp200l12">E lahoras si le sanc es abscindit, bo es; e sino, lahoras cura aquel am </line><line id="pp200l13">aquo del qual es precedit a la rememoracio del loc de las polveras </line><line id="pp200l14">abscindentz flux de sanc. E la abscizio del sanc de lu es dificil en </line><line id="pp200l15">motas disposicios per le loc petit de la plagua e la possibilitat del </line><line id="pp200l16">liament del bras. </line></p>
				<p id="p712"><line id="pp200l17">Mays de la vena fusca la fleubotomia es juvament que extratz lo </line><line id="pp200l18">sanc de la partida subirana del cap e a la partida dejos del cors; per </line><line id="pp200l19">aquo quar es composta de ram de la basilica e de ram de cephalica, </line><line id="pp200l20">ayssi cum havem dit. E cove al fleubotomant aquela que sia </line><line id="pp200l21">sobre-temor en la fleubotomia de lu, quar dejos aquela es un nervi; e adonc </line><line id="pp200l22">si ajusta en la punctura del fleubotomi e atroba le nervi, accidira a lu </line><line id="pp200l23">stupor, e es difficil la sanacio de lu, e fort leu no es sanat de tot, E </line><line id="pp200l24">aquest nervi motas veguadas apar al sentiment; e si es ocultat ad </line><line id="pp200l25">alcus homes e es subtil e no es monstrat, lahoras cove que tu pauses </line><line id="pp200l26">le fleubotomi am le qual tu fleubotomas am seccio de alnessil, e evita </line><line id="pp200l27">le nervi am la tua fortalesa. E si la vena es entre dos nervis, lahoras </line><line id="pp200l28">tu fen la vena en la longitut. </line></p>
				<p id="p713"><line id="pp200l29">Le juvament de la fleubotomia de la vena cephalica es que </line><line id="pp200l30">atratz le sanc del cap e comfereys a las malautias dels huels. E cove </line><line id="pp200l31">en aquest propriament, si vols que la fleubotomes pungen am </line><line id="pp200l32">fleubotomi olivar o am fleubotomi mirti; quar es la pus salva de totas </line><line id="pp200l33">las venas, quar no es dejos lu arteria ni nervi. Mays empero </line><line id="pp200l34">conveneys a tu deves la fleubotomia que guardes que am le </line><line id="pp200l35">fleubotomi no punguas le cap del lacert tant solament, e cerques le </line><line id="pp200l36">loc pus leugier, e no notz a lu, si no es atrobat am la percussio</line><pb n="201"/><line id="pp201l01">primieyra que sia sobre aquela am fleubotomia alcunas veguadas. </line><line id="pp201l02">Mays empero fort leu es apostemat en alcus homes, quan no es </line><line id="pp201l03">fleubotomat en la primieyra percussio, mays no notz en re aquel </line><line id="pp201l04">apostema. </line></p>
				<p id="p714"><line id="pp201l05">Mays la qualitat de la fleubotomia de aquela e les accidentz de </line><line id="pp201l06">lu so motz, en les quals te cove cogitar en lor rectificacio. Le primier </line><line id="pp201l07">de lu es del qual cove que sapias que fleubotomia no es aministrada </line><line id="pp201l08">sino en conservacio de sanetat e per speransa de lu e cautela de </line><line id="pp201l09">aveniment de malautias, e que sia fayta fleubotomia en la una de </line><line id="pp201l10">las venas que so en le coyde, so es: cephalica, fusca e basilica; e que </line><line id="pp201l11">sia fayta fleubotomia al comensament de primaveyra, sobre dejun en </line><line id="pp201l12">primaviera e autunppne, e en invern aprop la comestio, quan apparo </line><line id="pp201l13">significacios de replecio. E sia fayta fleubotomia e le tertz dia o al </line><line id="pp201l14">primier pus que del jorn siran passadas tres horas. Mays </line><line id="pp201l15">fleubotomia que es aministrada, mays quan provoca convenencia e necessitat </line><line id="pp201l16">ad aquo, o de nuoyt o de dia, en tota hora e en tot temps. E cove </line><line id="pp201l17">que efant no sia fleubotomat entro que aja .xiiii. ans, e femna que </line><line id="pp201l18">sia prenhs no sia fleubotomada sino del quart mes entro al sete, e </line><line id="pp201l19">les viels no sian fleubotomatz les quals ja han passatz .lx. ans. </line><line id="pp201l20">E cum alcu vol esser fleubotomat per qualque manieyra sia, cove </line><line id="pp201l21">que mondifique les sieus budels denant la fleubotomia am clisteri </line><line id="pp201l22">leon, si en aquels ha mota fenda retenguda, per so que las venas no </line><line id="pp201l23">atiro las superfluitatz en la fleubotomia dels budels, que son </line><line id="pp201l24">puridas, e que no noguan als membres principals. E no sian </line><line id="pp201l25">fleubotomatz les pascientz naucea sacertiva e crapula, ni evasent de </line><line id="pp201l26">malautia ni de ebretat entro que aquo sia remaugut aquo de lor, ni </line><line id="pp201l27">malaute de ydropici, e mays que fleubotomia sia temuda aprop colica </line><line id="pp201l28">passio e aprop vomit, e aprop cos de ventre, e aprop multiplicacio de </line><line id="pp201l29">coyt e de trebal e de exercici de dejunis o de vigilias e de tota causa </line><line id="pp201l30">que dissolveys la vertut, o sia corpore28 o animal. E aprop considera en </line><line id="pp201l31">subtiliacio de humos denant aquo si le sanc es gros, am viandas e </line><line id="pp201l32">beures, e am medicinas si aquo es a lu possible ad aquo. E aprop </line><line id="pp201l33">intre en banh si alcuna causa no prohibeys, o sia excersitat per alcun </line><line id="pp201l34">exercici per so que·l sanc sia subtiliat. E pausa la fleubotomia de lu </line><line id="pp201l35">en le pietz del dia, so es enviro la hora de tercia, ayssi cum havem</line><pb n="202"/><line id="pp202l01">dit. E perforsa te que·l pietz de aquel sia guardat en aquel dia de </line><line id="pp202l02">totz mals accidentz animals, ayssi cum es angustia, ira, temor, e de </line><line id="pp202l03">totz accidentz corporals, ayssi cum es trebal e pena superflua e coyt e </line><line id="pp202l04">semblantz a lor. E a la sua sezelha fassa esser presentz las causas en le </line><line id="pp202l05">us de la qual corr costuma dels homes am aromaticitat e odorament e </line><line id="pp202l06">am bals e semblantz ad aquels segon la cantitat de possibilitat. E </line><line id="pp202l07">segua le fleubotomador sobre un coyssi que sia pus aut que·l coyssi </line><line id="pp202l08">de aquel que deu esser fleubotomat. E aprop extragua le sieu bras, e </line><line id="pp202l09">fregue aquel am la sua ma le fleubotomador doas o tres veguadas; e </line><line id="pp202l10">aprop strenha le liament am correia e involva aquel doas veguadas. E </line><line id="pp202l11">sia la strictura temprada, quar la strictura quant no es engual, o la </line><line id="pp202l12">strictura es am superfluitat, lahoras prohibeys de fluxs del sanc; o </line><line id="pp202l13">es am mollificacio, e lahoras prohibeys le cors del sanc eyssament. E </line><line id="pp202l14">aprop la strictura, cove que aquel que deu esser fleubotomat fregue </line><line id="pp202l15">las suas mas ensemps entre lor entro que las venas sian imfladas, e </line><line id="pp202l16">sian declaradas al sentiment. E aprop le fleubotomador unte le sieu </line><line id="pp202l17">fleubotomi am un pauc de oli antic propriament; e aprop pausa le </line><line id="pp202l18">sieu di indic de la ma senestra sobre aquela vena, dejos le loc del qual </line><line id="pp202l19">vol la fleubotomia, per que la vena fuja un pauc, e la percussio sia </line><line id="pp202l20">sessada quar de las venas es la qual atrobas ayssi cum corda fugent </line><line id="pp202l21">deves la fleubotomia, e de aquelas es que es plena de ventositat e </line><line id="pp202l22">quan pauses le fleubotomi sobre aquela es contrayta deves le </line><line id="pp202l23">fleubotomi, e es desceubut le fleubotomador; e le fleubotomi no </line><line id="pp202l24">uobre la vena, e si uobre, aquela es streyta. E donc, per aquo cove </line><line id="pp202l25">que·l fleubotomador sia fermat e sia sollicit en totas aquestas causas. </line><line id="pp202l26">E aprop depause le fleubotomi, mays si la vena es huberta en una </line><line id="pp202l27">veguada, lahoras bo es; e sino, tu itera aquo autra vaguada dejos </line><line id="pp202l28">aquel loc un pauc, o sobre lu am festinacio, si le loc no es apostemat. </line><line id="pp202l29">Et si le loc es apostemat, o le malaute se spauresca, lahoras tu le </line><line id="pp202l30">layssa per un dia o per dos, e no strenha le liament, quar fort leu </line><line id="pp202l31">atirara apostema caut, ni no intre en banh. E aprop itera la </line><line id="pp202l32">fleubotomia si la ama. E si la apercio es petita e corr sanc </line><line id="pp202l33">subtilment, e temes que non yesca sanc la cantitat que voles, lahoras </line><line id="pp202l34">tu itera le fleubotomi en aquel trauc segon rectitut e ajusta en la </line><line id="pp202l35">appercio un pauc, e fay aquo am festinacio denant que·l loc sia </line><line id="pp202l36">apostemat, quar le loc es apostemat en motz homes deves pauca </line><line id="pp202l37">apercio. Mays si vezes aquel ja apostemat, lahoras no iteres sobre lu, </line><line id="pp202l38">quar no escusa a tu alcuna causa; e pausa sobre aquel alcuna partida</line><pb n="203"/><line id="pp203l01">de la fenda de oli, quar alleuja le cors del sanc. E es milhor en aquest </line><line id="pp203l02">loc que oli e que les autres olis. E semblantment aministra fenda de </line><line id="pp203l03">oli en tota fleubotomia am la qual fleubotomes las venas deves la </line><line id="pp203l04">prohibicio de cors de sanc, e fan aquo tyriaca alfadoc e sagzenea </line><line id="pp203l05">quan es pausat de la una de aquelas sobre le loc, quar le sanc es </line><line id="pp203l06">subtiliat e es revolvut quan es gros. E si en le loc de la fleubotomia es </line><line id="pp203l07">engendrat gran apostema, quar motas veguadas accideys, e </line><line id="pp203l08">majorment ad aquel que no es stat sangnat sino aquela veguada, o en la </line><line id="pp203l09">apercio de la vena pauca, e lahoras tu coyta, e pausa sobre le loc </line><line id="pp203l10">sponja infuza en aygua e sal, un pauc scalfada, e strenh aquela per </line><line id="pp203l11">una hora, quar es dissolvut. E cove que fassa aquo aprop le yssiment </line><line id="pp203l12">del sanc de aquela vena am compliment de lu o de autra vena. E si </line><line id="pp203l13">roman en le loc per alcus dias alcuna negror o viriditat, no notz aquo; </line><line id="pp203l14">e si voles, pausa sobre aquel alcuna causa de aloen e de mirra </line><line id="pp203l15">dissolvut, o alcuna causa de suc de mentastre o de calament o </line><line id="pp203l16">semblant de lu. </line></p>
				<p id="p715"><line id="pp203l17">E motas veguadas accideysso apostemas e eminencias deves </line><line id="pp203l18">fleubotomia de la basilica. E donc pausa la tua ma sobre aquela, e si </line><line id="pp203l19">lahoras tu atrobas mollicia deves la tua compressio sobre aquela, </line><line id="pp203l20">lahoras aquela eminencia es malvada e mala; e adonc guarda te que </line><line id="pp203l21">pauses sobre aquela alcuna causa de aquo que havem dit, quar fort </line><line id="pp203l22">leu fluira de la arteria sanc. E fay emplaustre am aquo en que es </line><line id="pp203l23">stipticitat, per que le loc sia endurat, e aprop cura aquel am l’autra </line><line id="pp203l24">curacio entro que sia sanat. </line></p>
				<p id="p716"><line id="pp203l25">E cove que extraguas del sanc a tot hom segon la quantitat de la sua </line><line id="pp203l26">vertut e segon la color vencent sobrc le sanc segon que appar. </line><line id="pp203l27">Quar si le sanc es negre, lahoras tu le layssa yssir entro que sia rog; e </line><line id="pp203l28">semblantment si tu le vezes gros, lahoras tu le layssa yssir entro que </line><line id="pp203l29">sia subtiliat; e semblantment si es agut, entro que sia ostada la </line><line id="pp203l30">acuitat de lu. E cove ad aquel que es ple e fort e ha necessitat de </line><line id="pp203l31">extraccio de sanc en una veguada, que sia amplificada la fleubotomia </line><line id="pp203l32">de la vena e le fleubotomi sia lat. E en aquel que es freul, sia fayt le </line><line id="pp203l33">contrari de aquel, e cove que extragua aquel en tropas veguadas, e </line><line id="pp203l34">que le trauc sia streyt. E le milhor que es administrat en fleubotomia </line><line id="pp203l35">de vena es que sia la seccio transversa, no punctura. E aquesta </line><line id="pp203l36">manieyra de fleubotomia es salva de flux de sanc e de inscizio de </line><line id="pp203l37">nervi, e es pus lausabla e pus salva que fleubotomia segon latitut e </line><line id="pp203l38">longitut. </line></p>
				<p id="p717"><line id="pp203l39">E a la qual es acostumat sobrevenir sincopi deves la fleubotomia, e </line><line id="pp203l40">cove que tu cures aquel denant la fleubotomia am un petit de pa infus </line><line id="pp203l41">en vi de milgranas o de oximel simple scalfat; e extratz a l u del sanc</line><pb n="204"/><line id="pp204l01">en tres veguadas o quatre. E si es enfregiditat de compleccio, lahoras </line><line id="pp204l02">prengua denant la fleubotomia pa infus en eyssarop de mirra o en </line><line id="pp204l03">eyssarop de mel aromatizat am specias ayssi cum am pebre, canela, </line><line id="pp204l04">gingiebre e semblantz, o en eyssarop aromatizat e mot odorant. E si </line><line id="pp204l05">accideys sincopi deves la fleubotomia, e es causa de lu issiment de </line><line id="pp204l06">mot sanc, lahoras cove que prengua en beure aygua de carn e eyssarop </line><line id="pp204l07">mot odorant subtil; e use de aromaticitat am algualea, e sia linit le </line><line id="pp204l08">sieu pietz am aquela. E usa de las autras causas que havem ditas en la </line><line id="pp204l09">divisio en le capitol de sincopi per evacuacio. E qui vol eventar le </line><line id="pp204l10">sieu bras e dissolver le sieu sanc segonda veguada, cove a lu del qual la </line><line id="pp204l11">fleubotomia es per mota evacuacio, e la vertut de lu es freol, que </line><line id="pp204l12">evacue le sanc petit a petit, so es segon la quantitat de la vertut en les </line><line id="pp204l13">dias continuables. Mays qui vol eventar le sieu bras, e gitar lo sieu </line><line id="pp204l14">sanc segonda vetz, e le sieu cors es fort, lahoras fassa aquo aprop .vii. </line><line id="pp204l15">horas o .ix. de la primieyra fleubotomia. Mays qui vol atirar le sanc </line><line id="pp204l16">del cors sieu al contrari de la partida a la qual declina, cove que sia </line><line id="pp204l17">eventat en le segon dia o le tertz. </line></p>
				<p id="p718"><line id="pp204l18">Mays aquel cors en le qual es mot sanc ja scalfat e es acuit e fa </line><line id="pp204l19">accidir febre, cove que sia gitat de lu sanc en una veguada e sia de lu </line><line id="pp204l20">gitada gran cantitat e sia amplificada la apercio entro que accidesca </line><line id="pp204l21">sincopi, pus que tu auras conservadas totas las condicios de </line><line id="pp204l22">fleubotomia; e que pauses la tua ma sobre le pols de lu deves le cors del sanc, </line><line id="pp204l23">per que no endevengua mort en loc de sincopi, quar motas veguadas </line><line id="pp204l24">endeve aquo quan le fleubotomador es ignorant e negligent. E no </line><line id="pp204l25">cove quan tu voles desliar le bras e evacua le sanc segonda veguada, </line><line id="pp204l26">cum ja sia claus le orrifici de la vena e sia fayt difficil issiment del </line><line id="pp204l27">sanc, que tu premas subre aquel am vehemencia e encurvat sia </line><line id="pp204l28">extendut leugierament, quar aquo es trop mal. Habantz le layssa </line><line id="pp204l29">entro que sia fleubotomat segondament; o remau aquo am la acuitat </line><line id="pp204l30">del fleubotomi que es coagulat del sanc en le orrifici de la vena; o </line><line id="pp204l31">pausa sobre aquel de tyriaca alfarach, o de sagzenea, e comprem </line><line id="pp204l32">aquel am compressio leugiera entro que·l sanc sia fora yssit. E si la </line><line id="pp204l33">vena es apostemada, lahoras layssa aquela e no la toques entro </line><line id="pp204l34">que·l apostema sia sedat. E si necessitat te provoca a evacuar le sanc </line><line id="pp204l35">segondament, e no es excusacio, lahoras tu sagna aquel sobre aquel </line><line id="pp204l36">loc o en l’autre bras en autra vena. </line></p>
				<p id="p719"><line id="pp204l37">E la vena apelada “funis del bras” es fleubotomada en loc de la </line><line id="pp204l38">fusca o de la basilica, quan no so atrobadas o so amaguadas, quar es</line><pb n="205"/><line id="pp205l01">composta de aquelas. E la qualitat de la fleubotomia de lu es que·l </line><line id="pp205l02">malaute intrometa la sua ma en aygua cauda entro que·l focil se </line><line id="pp205l03">enrogezesca e que la vena apparia manifestament. E aprop sia </line><line id="pp205l04">strengut sobre aquel am liament am strictura migana; e aprop </line><line id="pp205l05">fleubotoma segon le tranvers petit, no latitudinalment ni segon la </line><line id="pp205l06">longitut. E sia la apercio ampla e sia la tua fleubotomia am la qual tu </line><line id="pp205l07">fleubotomas aquela sobre la junctura de la ma un petit. E si es </line><line id="pp205l08">prohibit le fluxs del sanc, lahoras tu itera la ma en l’aygua cauda e </line><line id="pp205l09">layssa le sanc correr en la aygua entro que consieguas la tua </line><line id="pp205l10">necessitat. Mays si tu eras en les dias d’estiu, lahoras tu yest excusat </line><line id="pp205l11">de la iteracio de la ma en l’aygua cauda, e le mes es pausat le cors del </line><line id="pp205l12">sanc en aygua cauda en temps de yvern. E la fleubotomia de aquesta </line><line id="pp205l13">vena es pus salva que de totas las autras venas, quar dejos lu no ha </line><line id="pp205l14">vena pulsatil, ni nervi. </line></p>
				<p id="p720"><line id="pp205l15">E la fleubotomia de la savatella de la ma dreyta es conferent a </line><line id="pp205l16">las malautias del fetge. E la qualitat de la fleubotomia de lu es que tu </line><line id="pp205l17">strenguas la ma am liament o am la tua ma, pus que tu l’as mesa en </line><line id="pp205l18">ayga cauda, entro que la vena sia imflada e sia be demostrada al </line><line id="pp205l19">vezement; e aprop fleubotoma aquela transversan; e si inscidas </line><line id="pp205l20">aquela de tot no nozera aquo en re. E conserve que no ultimes la tua </line><line id="pp205l21">ma am la fleubotomi, quar dejos lu so les nervis dels ditz denudatz de </line><line id="pp205l22">carn. E aprop itera la ma en l’aygua cauda e laysse correr le sanc en </line><line id="pp205l23">aquela, quar si tu no iteras aquela en l’aygua cauda, le sanc sira </line><line id="pp205l24">coagulat en lo orrifici de la vena, e es prohibit de flux. E cum es </line><line id="pp205l25">extrayt le sanc segon la quantitat de necessitat, lahoras tu pausa </line><line id="pp205l26">sobre la vena oli e sal, per que no sia consolidada coytadament; e </line><line id="pp205l27">semblantment cove que tu fassas en tot ram streyt. </line></p>
				<p id="p721"><line id="pp205l28">Mays le juvament de la fleubotomia de aquela de la ma senestra, </line><line id="pp205l29">es que es conferent a las malautias de la melsa. E fay semblantment </line><line id="pp205l30">en la fleubotomia de lu ayssi cum has fayt en l’autra. </line></p>
				<p id="p722"><line id="pp205l31">E le juvament de la vena sephena de la fleubotomia es a las </line><line id="pp205l32">malautias que so en la partida dejos del cos, ayssi cum so malautias </line><line id="pp205l33">de la mayre, e a retencio de mestruas, et a las malautias dels ronhos e </line><line id="pp205l34">ulceracios de coyssas e de cambas antiquas, e a lor semblantz de las </line><line id="pp205l35">malautias. E la qualitat de la fleubotomia de lu es que·l malaute </line><line id="pp205l36">entrometa lo sieu pe en aygua cauda e fassa sobre aquel fricacio entro </line><line id="pp205l37">que be apparen las venas; e lia sobre la junctura del pe am correia; e </line><line id="pp205l38">le loc de la vena le talo apparent deves le dit pous, e de aquela so </line><line id="pp205l39">ramificatz en la facia del pe motz ramps. E donc fleubotoma le pus </line><line id="pp205l40">ample ram o dejos la camba deves le talo deves la agreguacio de lu, </line><line id="pp205l41">quar es milhor e pus sal. E si fleubotomas aquela en la facia del pe,</line><pb n="206"/><line id="pp206l01">lahoras tu te guarda dels nervis que so dejos aquela sobre la facia del </line><line id="pp206l02">pe, e pausa la tua fleubotomia am la qual tu fleubotomas per le </line><line id="pp206l03">travers, quays cum si tu la volias inscidir. E sia le fleubotomi </line><line id="pp206l04">vosil. Mays si es prohibit le issiment del sanc; lahoras tu itera le </line><line id="pp206l05">pe de lu en l’aygua cauda e layssa correr le sanc en aquela entro </line><line id="pp206l06">que sia evacuat. </line></p>
				<p id="p723"><line id="pp206l07">E si le fleubotomador erra en la primieyra veguada, lahoras itera </line><line id="pp206l08">am le fleubotomi en sus un pauc, quar le loc es sal; e no temes de </line><line id="pp206l09">lu malician, mays que te guardes dels nervis ayssi cum havem dit. E </line><line id="pp206l10">semblantment fay de la sophena del autre pe engualment. </line></p>
				<p id="p724"><line id="pp206l11">E de la vena sciatica, le loc ayssi cum havem dit es deves le talo </line><line id="pp206l12">dejos la cavilha de la partida silvestra. E le juvament de la </line><line id="pp206l13">fleubotomia de lu es a dolo de anca quan es per sanc caut. E la </line><line id="pp206l14">qualitat de la fleubotomia de lu es que·l malaute intre en banh, e </line><line id="pp206l15">festine e strenha la cueyssa de lu del latz de la ancha entro desus le </line><line id="pp206l16">talo desus quatre ditz an una benda longua subtil, quar no appar sino </line><line id="pp206l17">per aquo. E donc quan appar, lahoras tu fleubotoma aquela segon </line><line id="pp206l18">cascun engen que es a tu possible e segon le tranvers, e es milhor; o </line><line id="pp206l19">inscidas aquela per inscizio o secces aquela per seccio, quar le loc de </line><line id="pp206l20">lu es sal. E ela es en motz homes mot ameguada; e si atrobas aquela, </line><line id="pp206l21">e no appar al sentiment de tot, lahoras fleubotoma alcun ram de lu, e </line><line id="pp206l22">es aquel que appar en le dos del pe enves le dit auricular e le anular. </line><line id="pp206l23">E guarda te dels nervis, e fay correr del sanc la quantitat que voles. E </line><line id="pp206l24">aprop deslia la strictura e pausa sobre le loc de la fleubotomia coto e </line><line id="pp206l25">strenh le loc, quar leugierament es sanat. </line></p>
				<p id="p725"><line id="pp206l26">De ventozacio e de las qualitatz de uzar de aquelas. </line></p>
				<p id="p726"><line id="pp206l27">Ventozas so de corns, o de eram, o de veyre. E ventozacio es </line><line id="pp206l28">fayta segon doas manieyras: la una de lor es am scarificacio e extracio </line><line id="pp206l29">de sanc, e l’autra es ventozacio ses scarificacio.E aquesta ventozacio </line><line id="pp206l30">que es ses scarificacio es segon doas manieyras, quar o es am foc o ses </line><line id="pp206l31">foc. E a las ventozas que so administradas am scarificacio e extraccio </line><line id="pp206l32">de sanc son .xiiii. locs del cors, dels quals la un en lo qual so </line><line id="pp206l33">pausadas ventozas es alnocrati, e es la deriera partida del cap; e le</line><pb n="207"/><line id="pp207l01">mieg loc d’el de doas partz del col ensemp; e ventozas del mento </line><line id="pp207l02">dejos la mandibula pus dejos de la boca; e ventozas de doas spatulas; </line><line id="pp207l03">e ventozas de alohoster, e es sobre la fi de la coeta; e ventozas de dos </line><line id="pp207l04">focils, e so de dos brasses; e ventozas de doas cavilhas; e ventozas de </line><line id="pp207l05">doas cuoyssas. </line></p>
				<p id="p727"><line id="pp207l06">E ventozacio no extratz le sanc sino de las venas menudas </line><line id="pp207l07">sparssas en la carn, e per aquo no catz la vertut per aquelas, ayssi </line><line id="pp207l08">cum es cazement per fleubotomia; ni no cove que ventozacio sia </line><line id="pp207l09">fayta am foc o ses foc en alcuna malautia fayta per replecio entro que </line><line id="pp207l10">le cors tot sia evacuat. Mays si necessitat provoca a ventozacio per </line><line id="pp207l11">malautia o per continua, aministrem aquela en tota hora al </line><line id="pp207l12">comensament del mes e en la fi de lu, e en le mieg loc de lu e en </line><line id="pp207l13">qualque temps sia. La qual causa es quar dels homes es en les quals es </line><line id="pp207l14">sanc multiplicat entro que indigeys de extraccio de lu per ventozacio </line><line id="pp207l15">e atroba en le sieu cap graveza e soda; e de aquels es que atroba </line><line id="pp207l16">replecio e rogor en la sua cara e en le sieu cap, e en le sieu col; e de </line><line id="pp207l17">aquels es que atroba pruziment en la sua cara e en le sieu front e </line><line id="pp207l18">tenebrositat e hebetut en les sieus huels; e de aquels que gieta le loc </line><line id="pp207l19">de la sua ventozacio; e de aquels es que le lor ris es multiplicat; e de </line><line id="pp207l20">aquels es que atroba gustament de sanc en la sua boca, o que la </line><line id="pp207l21">lengua es apostemada e escup sanc; e de aquels es que lor dormir es </line><line id="pp207l22">multiplicat, e de aquels que vetz sanc en lo dormir rogor e antics e </line><line id="pp207l23">plaguas e autras causas a lor semblantz. E donc quan vezes en alcuna </line><line id="pp207l24">causa de aquelas, e propriament si es en le tertz o miga del mes, </line><line id="pp207l25">lahoras comandam ventozacio esser fayta pus que so passadas del dia </line><line id="pp207l26">dos o tres horas. </line></p>
				<p id="p728"><line id="pp207l27">E juvament de ventozacio de la nuca es que quan aquela </line><line id="pp207l28">confereys a gravitat en le cap e ad aquo que es efondit als huels; mays </line><line id="pp207l29">cove que aquo sia aprop evacuacio de tot le cors. E aquesta ventoza </line><line id="pp207l30">es en le loc de fleubotomia de la cephalica. E no es legut que use de lu </line><line id="pp207l31">aquel que es de frega complecio, o en le qual es catarr, quar dona ad </line><line id="pp207l32">aquel gran nocument. E per aquo no cove que uso de aquela les </line><line id="pp207l33">vielhs, e en les caps dels quals so malautias frejas. Mays ad aquel que</line><pb n="208"/><line id="pp208l01">sobre aquela es continuant sobre lu es fayta oblivio; e per aquo cove </line><line id="pp208l02">que tu comandes al ventozador que depause la sua ma un petit am </line><line id="pp208l03">la ventosa a las partidas dejos, temen de la generacio de oblivio. </line><line id="pp208l04">Mays ventozacio de alkehel es en loc de fleubotomia de la vena </line><line id="pp208l05">fusca e de la basilica: e per aquo confereys a asma, e a la constriccio </line><line id="pp208l06">de ale e a la scissura del sturment de ale, e a tos, e a replecio. E cove </line><line id="pp208l07">que sia enpellida la ventoza alkehel un petit, quar si es pausada dejos, </line><line id="pp208l08">engendra debilitat en le cors e en le stomac. </line></p>
				<p id="p729"><line id="pp208l09">E la ventozacio de alhagdahan confereys a las dolors accident en </line><line id="pp208l10">le cap e a obtalmia, e emigranea, e prefocacio, e a dolors en las razitz </line><line id="pp208l11">de las dentz; e es en loc de fleubotomia de la basiliqua. E cove que </line><line id="pp208l12">comandes al ventozador que no prema la sua ma am scarificacio </line><line id="pp208l13">per que no inscida la arteria e accida fluxs de sanc. </line></p>
				<p id="p730"><line id="pp208l14">E ventozacio dejos le mento comfereys a alcola en la boca, e a </line><line id="pp208l15">corrupcio de la gingiva, e a semblantz a lor de las malautias que so en </line><line id="pp208l16">la boca, e stan en loc de fleubotomia de aliheric que so en las doas </line><line id="pp208l17">labias. </line></p>
				<p id="p731"><line id="pp208l18">Mays la ventozacio que es fayta sobre las doas spatulas </line><line id="pp208l19">confereys a caphatan, le qual es fayt per replecio de caliditat. </line><line id="pp208l20">E la ventosacio de las doas partidas dedintz dels focils confereys </line><line id="pp208l21">juvament de la fleubotomia de tres venas, so es de la basilica, fusca e </line><line id="pp208l22">cephalica, quar aquela atratz le sanc de totas aquelas venas pus </line><line id="pp208l23">manudas que so en la carn, e aquelas venas menudas de las autras </line><line id="pp208l24">venas pus grossas entro que pervengua la atraccio a las tres venas. E </line><line id="pp208l25">comanda al ventozador que trop no procezesca en scarificacio, quar </line><line id="pp208l26">le loc es denudat de carn, e dejos lu so nervis e arterias. </line></p>
				<p id="p732"><line id="pp208l27">E es una ventoza am la qual es ventozat sobre alshosses e </line><line id="pp208l28">confereys a las emorroydas del cul e a las ulceracios pus dejos. E </line><line id="pp208l29">cove que comandes al ventozador que sia gran ventoza, e que sia de </line><line id="pp208l30">eram, quar le loc indigeys de fort seccio; e fort leu so traucadas </line><line id="pp208l31">ventozas subtils e sia scarificat am scarificacio. </line></p>
				<p id="p733"><line id="pp208l32">Mays ventozas de las cambas minueysso per minuicio manifesta, </line><line id="pp208l33">quar atiran le sanc de tot le cors, e comfereysso a dolors antiquas dels </line><line id="pp208l34">ronhos e de la mayre, e de la vesica; e provocan las mestruas, e </line><line id="pp208l35">comfereysso a bothor e ademil; e stan en loc de fleubotomia de doas </line><line id="pp208l36">sophenas, e alahorcoben, e de doas cavilhas. Enpero mot </line><line id="pp208l37">debelitan tot le cors e fan accidir sincopi en motz homes. </line></p>
				<p id="p734"><line id="pp208l38">E de las ventozas alahorcoben le juvament es propda al</line><pb n="209"/><line id="pp209l01">juvament a las ventozas de doas cambas. E la qualitat de la posicio de </line><line id="pp209l02">las ventozas es que pauses la ventoza al comensament vueda e </line><line id="pp209l03">sucguas per succio temprada, e no prolongues la posicio de las </line><line id="pp209l04">ventozas, mays pausa aquelas leugierament, e reman aquelas </line><line id="pp209l05">coytadament, e que las humors venguan al loc per adveniment engual. E </line><line id="pp209l06">no cesses iterar aquo e continuar entro que veja le loc ja enrojezir e </line><line id="pp209l07">inflar e que appara la rogor del sanc. E lahoras tu scarifiqua e itera la </line><line id="pp209l08">succio pauc a pauc, e aprop considera en la dispozicio dels cors. Quar </line><line id="pp209l09">aquel home que es de tendra carn de rars pors, cove que tu le </line><line id="pp209l10">scarifiques una veguada e no pus, per que le loc no sia ulcerat. E </line><line id="pp209l11">comanda al ventozador que amplifique la scarificacio e pronde un </line><line id="pp209l12">pauc, e atempre la succio am facilitat. E si en le sanc es grossitut, </line><line id="pp209l13">lahoras cove que scarifiques doas veguadas, quar en la primieyra </line><line id="pp209l14">veguada es uberta la via de subtiliacio al sanc e a la aquositat de lu. </line><line id="pp209l15">Mays en la segunda a la perscrutacio aquisida de la extraccio del sanc </line><line id="pp209l16">gros. E si le sanc es mot feculent, lahoras sia fayta scarificacio la </line><line id="pp209l17">tersa veguada per que consiegua le derier. E derierament, quan </line><line id="pp209l18">volem extrayre le sanc pauc a pauc o un petit, abasta a nos una </line><line id="pp209l19">scarificacio. E si volem extraccio de mot sanc, scarificam am mota </line><line id="pp209l20">scarificacio; e si nos conoyssem que·l sanc es gros, lahoras cove que </line><line id="pp209l21">scarifiquem per scarificacio preonda. E le terme de scarificacio en </line><line id="pp209l22">la qual es la profunditat de la codena tant solament. </line></p>
				<p id="p735"><line id="pp209l23">E si aquel del qual la codena es grossa, dura, fusca, e les sieus </line><line id="pp209l24">pors so streytz, cove que les locs de las ventosas sian untatz lenitius, </line><line id="pp209l25">apertius resolutius; si es en temps d’estiu, ayssi cum es oli de aloen </line><line id="pp209l26">o oli de violat, o oli de amellas dossas, o oli de cemensa de coja; e si es </line><line id="pp209l27">en temps ivern, lahoras oli narci, o oli de liri, o oli de camamilla, o de </line><line id="pp209l28">sanc, e ad aquels semblantz. E si la superfluitat es grossa, freja, </line><line id="pp209l29">lahoras le oli sia amaranti, o oli de balsamita, o oli de aloen, o oli </line><line id="pp209l30">aneti, e a lor semblantz. Mays si le ventozador es de amples pors de </line><line id="pp209l31">tendra carn, lahoras cove que sia prohibit de oli, e cove que ad </line><line id="pp209l32">aquest les locs de ventozas de lor aprop la ventozacio sian lavatz am </line><line id="pp209l33">ayguaros o am aygua freja de solatrum, o am aygua de coja, o am </line><line id="pp209l34">aygua de bordolaguas, e semblantz ad aquelas. E aquel del qual le</line><pb n="210"/><line id="pp210l01">sanc es de mota humiditat, lava las suas ventozas am vi agre, o am </line><line id="pp210l02">aygua de mirt e sumac e semblant ad aquels. E de aquel del qual </line><line id="pp210l03">las superfluitatz son grossas, lava las suas ventozas am vi antic, o am </line><line id="pp210l04">aygua de sansuc, que es majorana, o de decoccio de anet, o de </line><line id="pp210l05">camamilla, e a lor semblantz. E cove que la ventozacio sia guardada </line><line id="pp210l06">denant de banh; habantz cove que sia aministrada aprop issiment </line><line id="pp210l07">del banh per una hora o per doas, e cove que dorma aprop la </line><line id="pp210l08">ventozacio. </line></p>
				<p id="p736"><line id="pp210l09">Quid est quo oportet ut regatur ventosandus aus phlebotomatus </line><line id="pp210l10">ante ventosationem. </line></p>
				<p id="p737"><line id="pp210l11">Cove que consideras al comensament: lahoras si le ventozador o </line><line id="pp210l12">aquel que·s deu fleubotomar es coleric e ventz sobre lu sanc agut e </line><line id="pp210l13">imflamacio, lahoras cove que prengua causas infrigidantz, ayssi cum </line><line id="pp210l14">milgranas acetosas, e endivia an vi agre e laytuguas, e secanabin, e </line><line id="pp210l15">julep, e a lor semblantz. E pausa a lor viandas ayssi cum poletz, e </line><line id="pp210l16">carns de auzels serbiges, e viandas conditas am agras, e a lu </line><line id="pp210l17">semblantz. E de aquel del qual la compleccio es freja, cove que </line><line id="pp210l18">prengua en beure eyssarop almiva, o eyssarop de alsecanabin de </line><line id="pp210l19">semensas, e sumac, e vi mot odorant migier entre viel et noel; e que a </line><line id="pp210l20">lu sia comendat que use de paucitat de beure e de mangar, e pausa las </line><line id="pp210l21">viandas de lu poletz e canabir e pissers e petitz auzels e colombat. E </line><line id="pp210l22">cove que en lo dia de ventozacio e de fleubotomia le beure sia major </line><line id="pp210l23">que la vianda. E cove que sia donat en beure en alcunas horas ad </line><line id="pp210l24">alcus homes tyriaca alpharac, o medicamentz de musc, so es muscada, </line><line id="pp210l25">o alcelita denant la ventozacio o denant fleubotomia o aprop, per </line><line id="pp210l26">so que·ls membres principals sian confortatz e que·l sanc sia </line><line id="pp210l27">subtiliat; e no cove que prenguan aquela scalfatz. </line></p>
				<p id="p738"><line id="pp210l28">Mays las ventozas que so ses scarificacio sian ventozas que so </line><line id="pp210l29">pausadas sus le fetge, e sobre la melsa e podagra, e sobre le umbelic, </line><line id="pp210l30">en les locs dels jonolhs, e la pixida del ancha, quar aquestz membres </line><line id="pp210l31">no suffertan scarificacio sobre si. </line></p>
				<p id="p739"><line id="pp210l32">E no es querit per aquelas sino atraccio de sanc de membre, ayssi </line><line id="pp210l33">cum pausam ventosa sobre mamilha en malautia de flux de sanc del </line><line id="pp210l34">sanc de las nars; e usam de aquela per que sia dissolvuda ventositat </line><line id="pp210l35">freja inviscade del membre, ayssi cum pausam sobre le ventre e </line><line id="pp210l36">l’umbelic; quar aquela rarifique le membre e scalfa lu e ramau la dolor</line><pb n="211"/><line id="pp211l01">quar resolveys ventositat. E ja es pausada sobre les ronhos quan </line><line id="pp211l02">accideys en lor opilacio o poyra, quar per vertut de atraccio fort leu </line><line id="pp211l03">huobre opilacio e erradica le poyra de son loc. E semblantment fa </line><line id="pp211l04">quan es pausada sobre le fetge e la melsa deves ventositat en aquels </line><line id="pp211l05">enclausa. E aquestas ventozas so administradas vuedas amb succio </line><line id="pp211l06">tant solament; e alcunas veguadas so administradas am foc. E </line><line id="pp211l07">alcunas veguadas so administradas plenas de aygua tebeza en las </line><line id="pp211l08">malautias de la melsa. E aquo es per que la ventoza sia umplida e sia </line><line id="pp211l09">pus gran, so es aygua cauda sola o aygua en la qual sian cuytas herbas </line><line id="pp211l10">ad aquo convenientz. </line></p>
				<p id="p740"><line id="pp211l11">Forma de ventoza aministrada am foc: </line><line id="pp211l12">sia la amplitud del orrifici de dos ditz, </line><line id="pp211l13">segon que nos la havem formada; e la </line><line id="pp211l14">quantitat del preon sia la maytat de un </line><line id="pp211l15">palm; e sia en lo latz de lu, en le loc que </line><line id="pp211l16">es en le circuit, la maytat de lu, le trauc </line><line id="pp211l17">sia petit segon la quantitat que intre en </line><line id="pp211l18">lu una agulha. Sia fayta de eram rog o </line><line id="pp211l19">citri, de grosses marges, leon, enguals e </line><line id="pp211l20">terses per so que no leda le membre </line><line id="pp211l21">deves la sua posicio sobre lu. E sia al </line><line id="pp211l22">mieg de lu vergua transversa de eram o de ferr, on es pausada </line><line id="pp211l23">candela am lo foc. E ja sia aquesta ventoza gran major de aquela </line><line id="pp211l24">la qual havem recomtat; e la pauca mendre de aquela segon las </line><line id="pp211l25">malautias e la etat de aquel que usa de aquela. E las ventosas dels </line><line id="pp211l26">efantz e extenuatz so autres que las ventozas dels joves e de grosses </line><line id="pp211l27">corssas. </line></p>
				<p id="p741"><line id="pp211l28">E la qualitat de pausar aquesta ventoza am foc sobre le membre </line><line id="pp211l29">es que extenda la meca am foc de lenha decentment denant una </line><line id="pp211l30">pauca candela de cera, e pausa aquela sobre le mieg de la vergua </line><line id="pp211l31">transversa en le mieg loc de la ventoza, per que le foc sia accendut </line><line id="pp211l32">enviro la partida dejos per que no sia comburit le cors del malaute. E </line><line id="pp211l33">aprop sia pausada sobre le membre del malaute, e le dit sia sobre le </line><line id="pp211l34">trauc que havem dit, entro que quan tenem las ventozas e non </line><line id="pp211l35">indigem que osten le dit e que yesca la vapor sobre aquel trauc, </line><line id="pp211l36">lahoras la ventoza sira tantost dissolvuda. E prop igneys la meca </line><line id="pp211l37">segon la sua manieyra, e itera aquela si indigeyssas de aquela. Mays</line><pb n="212"/><line id="pp212l01">en ventosa que es aministrada en </line><line id="pp212l02">la malautia de plauressi, am </line><line id="pp212l03">aygua, en la qual no ha vergua </line><line id="pp212l04">transversa ni trauc, e no es </line><line id="pp212l05">aministrada sino que sia umplida de </line><line id="pp212l06">aygua, e es pausada sobre le </line><line id="pp212l07">membre tant solament.E </line><line id="pp212l08">aquesta es la forma de lu: </line><line id="pp212l09">E aquesta ventoza quant </line><line id="pp212l10">plus es gran, tant es milhor, per </line><line id="pp212l11">que puya recebre gran </line><line id="pp212l12">quantitat de aygua. </line></p>
				<p id="p742"><line id="pp212l13">Capitol .xcvii. </line></p>
				<p id="p743"><line id="pp212l14">Sanguissuguas no so administradas en motz membres sino en les </line><line id="pp212l15">membres en les quals non es possible posicio de ventosas, per la </line><line id="pp212l16">parvitat de aquels, ayssi cum le pot e gingiva e semblantz a lor; o en </line><line id="pp212l17">membre denudat de carn, ayssi cum le dit e·l nas e lors semblantz. E </line><line id="pp212l18">la qualitat de usar de aquelas que si has trobadas sanguisugas </line><line id="pp212l19">que so en las ayguas dossas de poyredura mundas. E aprop sian </line><line id="pp212l20">layssadas le dia e la nueyt en aygua dossa entro que sian famolentas, </line><line id="pp212l21">e que no romangua alcuna causa en le ventre de aquelas; e aprop sia </line><line id="pp212l22">evacuat le cors en le comensament am fleubotomia e am ventozas; e </line><line id="pp212l23">aprop fregua le membre del malaute entro que s’enrojezesca; e aprop </line><line id="pp212l24">sian pausadas sobre lu. E cum son umplidas e caso. E si es possible </line><line id="pp212l25">succio del loc am ventoza, es mays derier en juvament. E sino, </line><line id="pp212l26">lahoras lava le loc am vi agre e aprop am mota aygua; e sia freguat e </line><line id="pp212l27">expremut. E si es prolonguat le cors del sanc aprop le cazement de las </line><line id="pp212l28">sanguissuguas, e es aquo resudan, lahoras tu enfon un drap de li en </line><line id="pp212l29">aygua freja, e pausa aquel de sobre entro que sia abdida la resudacio. </line><line id="pp212l30">E si le sanc es multiplicat, lahoras polveriza sobre lu vitriol trissat, o </line><line id="pp212l31">guallas e semblantz a lor de las causas stipticas, entro que·l sanc sia </line><line id="pp212l32">abscidit; o sian pausadas sobre le loc las maytatz de favas </line><line id="pp212l33">excocicadas, e sian layssadas entro que las favas aderescan al loc, e es le</line><pb n="213"/><line id="pp213l01">sanc abscidit. E cove, si es necessaria, iteracio de sanguissuguas, </line><line id="pp213l02">quan es possible mudar aquelas. E si las sanguissuguas son prohibidas </line><line id="pp213l03">de suspenssio, lahoras sia freguat le loc am sanc recent o fique una </line><line id="pp213l04">agulha en les locs entro que yesca sanc; e aprop sian pausadas, quar </line><line id="pp213l05">aquelas quan sento alcun sanc tantost adarysso. E quan voles que </line><line id="pp213l06">cajan, polveriza sobre aquelas un pauc de aloen trissat, o sal, o </line><line id="pp213l07">cendre, e cazo tantost. </line></p><pb n="215"/>
				<p id="p744"><line id="pp215l01">Ayssi comensa lo prolec de la tersa partida: de restauracio. </line></p>
				<p id="p745"><line id="pp215l02">Aquest capitol es motas veguadas necessari en la art de medicina; </line><line id="pp215l03">e es restauracio de fractura e de dislocacio accident en les osses. </line><line id="pp215l04">O, filh, sapiatz que jactan se de aquest capitol les fols metges </line><line id="pp215l05">e les vulguars e aquels que degun temps no reguardero les libres dels </line><line id="pp215l06">Antics ni legiro de aquels una letra. E per aquesta causa es fayt que </line><line id="pp215l07">aquesta manieyra dels scients in terra nostra es privat; e yeu no ho </line><line id="pp215l08">e obliat en aquo degun temps be de tot; e no he adhibit aquo que </line><line id="pp215l09">apres, sino per longitut de lectio dels libres dels Antics e studi </line><line id="pp215l10">sobre le entendement de aquels, entro que extrayssi la sciencia de </line><line id="pp215l11">aquels. E aprop adirigui a experiment e studi en la longitut de la </line><line id="pp215l12">mieua vida. E yeu ja he de aquo descrit en aquest capitol tot aquo </line><line id="pp215l13">que conte la mieua sciencia e sobre le qual es passat lo mieu </line><line id="pp215l14">experiment; pus que agui abreujat aquo a vos autres e deliuregui aquo </line><line id="pp215l15">de occupacio de elonguacio; e abreujegui aquo en la fi de abreujacio; </line><line id="pp215l16">et e monstrat aquo en la fi de declaracio; e formegui en aquo motas </line><line id="pp215l17">formas dels sturmentz que so administratz en aquel, cum es fayt per </line><line id="pp215l18">addicio de declaracio, ayssi cum he fayt en dos capitols precedentz. </line></p>
				<p id="p746"><line id="pp215l19">Capitol primier. Summae et collectiones ex esse fracturae ossium, ex </line><line id="pp215l20">eis quarum praemissio necessaria est, antequam incipiamus </line><line id="pp215l21">rememorationem membrorum fraftorum et diversorum si uniuscuiusque. </line></p>
				<p id="p747"><line id="pp215l22">Cove donc que diguam en le prohemi de aquest capitol las </line><line id="pp215l23">summas del sermo; e les capitols al entendament dels quals en le </line><line id="pp215l24">comensament es forsat le artifexs e a stacio sobre la veritat de </line><line id="pp215l25">aquels; so es vos e aquels que so promptz que sapian o aprenguan </line><line id="pp215l26">aquesta art nobla autres de vos. </line></p>
				<p id="p748"><line id="pp215l27">E donc dic que quan accideys a alcu fractura o dislocacio o </line><line id="pp215l28">torcio o cazement, lahoras cove que tu te coytes al comensament am </line><line id="pp215l29">fleubotomia o aleyar aquel, o quascu ensemps, si no prohibeys </line><line id="pp215l30">alcuna causa, ayssi cum debelitat de vertut, o es aquel al qual accideys </line><line id="pp215l31">effant, o viel en decrepitat, o es temps de vehement calor, o de</line><pb n="216"/><line id="pp216l01">vehement freg. E aprop sia content en vianda sieua de erbas frejas e </line><line id="pp216l02">de carns de auzels e de crabotz; e prohibem carns grossas e umplir si </line><line id="pp216l03">de viandas e de tota vianda que umple las venas de sanc, entro que </line><line id="pp216l04">siras segurat de apostema caut, e si no temes efusio de materia al </line><line id="pp216l05">membre. E lahoras retorne le malaute al sieu regiment primier am </line><line id="pp216l06">le qual corr costuma de lu. E donc cum le os trencat comensa esser </line><line id="pp216l07">restaurat, lahoras cove que·l malaute sia pascut de viandas </line><line id="pp216l08">nutritivas de nutriment mot e gros e greu en les quals sia viscositat, </line><line id="pp216l09">ayssi cum so viandas faytas de froment cueyt am aygua, e ris, e caps, </line><line id="pp216l10">e pes, e ventres de vacas, e huous, e peys fresc, e vi gros e semblants </line><line id="pp216l11">ad aquels, e am aquest regiment es fayta coagulacio de fractura pus </line><line id="pp216l12">leugierament e miels. </line></p>
				<p id="p749"><line id="pp216l13">E sapias que les osses trinquatz quan so en les homes que so en la </line><line id="pp216l14">primiera vilura e en los decrepitz, no es possible que sian continuatz </line><line id="pp216l15">e sian consolidatz segon lur natura per la exsiccacio dels membres de </line><line id="pp216l16">lor. E son consolidatz e continuatz segon lor natura tot temps per la </line><line id="pp216l17">exsiccacio de aquels membres, e so continuatz e consolidatz aquels </line><line id="pp216l18">que so de lor en la fi de la lenitat, ayssi cum les osses dels petitz </line><line id="pp216l19">effantz. Mays empero natura ajusta e amnecteys sobre le os trencat </line><line id="pp216l20">de tota partida alcuna causa semblant a glut en le qual es grossitut </line><line id="pp216l21">que adhereys e strenh aquel entro que so ensemps conglutinatz e </line><line id="pp216l22">liatz ensemps, entro que venen la fi de fortitut e de fermesa, </line><line id="pp216l23">ayssi cum foc al comensament, entro que denguna causa no </line><line id="pp216l24">prohibeys aquel de las suas obres. E per aquesta causa es necessari </line><line id="pp216l25">que pauses las viandas del malaute, viandas en las quals so gravitat e </line><line id="pp216l26">viscozitat e grosseza, ayssi cum havem dit. </line></p>
				<p id="p750"><line id="pp216l27">Mota diversitat de fractura segon diversitat del membre. </line></p>
				<p id="p751"><line id="pp216l28">E sapias que las specias de fractura son diversas segon la </line><line id="pp216l29">diversitat dels membres, quar fractura del os de la camba es diversa </line><line id="pp216l30">de la fractura del os del cap; e la fractura del os del pietz es divers </line><line id="pp216l31">de la fractura del os del dos; e semblantment totz les autres </line><line id="pp216l32">membres son diverses entre lor. E yeu venc am rememoracio de tota </line><line id="pp216l33">specia de fractura, expausada en le sieu capitol distincta del autre. </line></p>
				<p id="p752"><line id="pp216l34">Mota diversitat de fractura en si meteyssa. </line></p>
				<p id="p753"><line id="pp216l35">E son diversificadas las specias de fractura del os en lor</line><pb n="217"/><line id="pp217l01">meteyssas; quar es fayta fractura arcuada otra aquo que accidan en lu </line><line id="pp217l02">stellas; e alcunas veguadas es fayta fractura segon la longitut del os: e </line><line id="pp217l03">so las fracturas de lu satagia e astelhas e addicios procedentz e </line><line id="pp217l04">no-procedentz, ayssi cum es fayt en la pena quan es preparada a escriure, </line><line id="pp217l05">e es fractura am plagua e disrupcio en le cap, e es fractura fissura </line><line id="pp217l06">petita. E a tota specia es engen o turment propri en restauracio de lu </line><line id="pp217l07">segon que vindra rememoracio de lu distincta en les sieus locs. </line></p>
				<p id="p754"><line id="pp217l08">Mota senhal de fractura del os. </line></p>
				<p id="p755"><line id="pp217l09">E per aquo es conoguda fractura del os: es tortuositat de lu, e de </line><line id="pp217l10">aquel eminencia e appericio de lu al sentiment, e so de lu quan </line><line id="pp217l11">compremes aquel am la tua ma. E donc quan no es en le loc </line><line id="pp217l12">tortuositat apparent ni so no es feyt deves le tieu tocament quan </line><line id="pp217l13">toques le os am agitacio e le malaute no atroba gran dolor, lahoras no </line><line id="pp217l14">es aqui fractura. Habantz es possible que sia tortuositat o petita </line><line id="pp217l15">fissura, adon no cove que tu mauguas aquel am la tua ma e am </line><line id="pp217l16">compressio de tot; habantz pausa sobre lu de las medicinas de </line><line id="pp217l17">las quals ve rememoracio aprop aquel moment le qual conveneys al </line><line id="pp217l18">loc; e aprop sia streyt per strictura subtil. </line></p>
				<p id="p756"><line id="pp217l19">E sapias que·l loc quan es arcuat e no es scindit en dos o otra aquo </line><line id="pp217l20">que no accidan en lu satagie, cum es remauguda tota partida de la </line><line id="pp217l21">sua compar, lahoras cove que comenses de la tua hora a rectificacio </line><line id="pp217l22">de lu habantz que a lu accida apostema caut. E si a lu accida </line><line id="pp217l23">apostema caut, lahoras layssa aquel per alcus dias entro que cesse le </line><line id="pp217l24">apostema; e aprop engualha aquel segon quascuna manieyra que </line><line id="pp217l25">podes de levitat e de engen. E sapias que restauracio de lu e agulacio </line><line id="pp217l26">de lu es pus leugiera que del os en le qual accideysso sathagie. E </line><line id="pp217l27">aprop strenh aquel segon que vindra la rememoracio de lu. Mays si </line><line id="pp217l28">en le os so satagias, lahoras es necessaria extencio de aquest membre </line><line id="pp217l29">trencat de doas partz, si es la ma o le pe; o am la tua ma si le membre </line><line id="pp217l30">es petit; o am doas cordas o am una corda e la ma. E sia la tua posicio </line><line id="pp217l31">am la qual pauses le membre loc engual segon la sua figura natural, </line><line id="pp217l32">mentre que las partidas so extandudas del membre trenquat, lahoras </line><line id="pp217l33">te perforsa que fassas retornar aquelas addicios am engen e segon </line><line id="pp217l34">quascuna manieyra que poyras en lor locs. E guarda te segon la tua </line><line id="pp217l35">forssa que no accida sobre le malaute per la tua operacio delor ni </line><line id="pp217l36">lesio; e perforsa te segon le tieu poder que tu appliques la un os am</line><pb n="218"/><line id="pp218l01">l’autre son companho segon lors milhors formas. E cove que en </line><line id="pp218l02">aquela hora aprofitablament tu toques am la tua ma aquel, e si </line><line id="pp218l03">vezes aqui alcuna causa diversa, rectifiqua aquel e enguala aquel per </line><line id="pp218l04">la quantitat de la tua vertut. E exquiva vehement extenssio e </line><line id="pp218l05">compressio, ayssi cum fan mots fols metges que motas veguadas </line><line id="pp218l06">fan accidir apostema caut per la sua operacio, o fan accidir </line><line id="pp218l07">contraccio en le membre ayssi cum havem vist aquo per la operacio de lor </line><line id="pp218l08">motas veguadas. E aprop annecteys, aprop equacio e decent operacio </line><line id="pp218l09">e strictura de aquel membre, e repaus e tranquilitat; amoneste le </line><line id="pp218l10">malaute sobre aquo e fay le squivar que no maugua aquel en la hora </line><line id="pp218l11">de las suas vigilias e del sieu dormir, e ves la sua revolucio e agitacio, </line><line id="pp218l12">e deves la sua egestio, e deves totz les sieus movementz am tota la </line><line id="pp218l13">sua vertut; e aguarda se que la posicio del membre sia posicio am </line><line id="pp218l14">la qual sia asegurada la dolor, la qual causa es quar quan sent en la </line><line id="pp218l15">disposicio de la posicio del membre delor o lesio; lahoras cove que </line><line id="pp218l16">permutes aquel ad autra disposicio de aquela am la qual non senta </line><line id="pp218l17">dolor; e guarda am aquo que la posicio de lu aquela sia dreyta e </line><line id="pp218l18">engual, per so que al membre non accida tortuositat quan es </line><line id="pp218l19">restaurat. </line></p>
				<p id="p757"><line id="pp218l20">E la qualitat de la strictura del membre tranquat es aquela que </line><line id="pp218l21">yeu recomti; per que sapias que·ls membres trencatz so diversificatz </line><line id="pp218l22">en lor parvitat e en lor grandeza e en la forma de aquels. E de aquels </line><line id="pp218l23">que son petits ayssi cum le bras e·l dit e·l focil e semblantz ad </line><line id="pp218l24">aquels, lahoras cove que la envolucio sia de drap mol subtil. Mays </line><line id="pp218l25">aquels que so grosses ayssi cum la cuoyssa o la camba, cove que en </line><line id="pp218l26">aquels sia envolucio lada e dura, quar la liadura lada connecteys le </line><line id="pp218l27">membre gran e strenh aquel de tota part am strictura engual, enayssi </line><line id="pp218l28">que en lu no intre macula. E aprop comensa, aprop la tua evacuacio </line><line id="pp218l29">de equacio, pausar liament convenient ad aquo, sobre le loc de aquela </line><line id="pp218l30">fractura am tres envolucios o quatre segon que·l membre mereys; e </line><line id="pp218l31">strenh la tua ma un petit am le liament. E aprop ve am aquel a la </line><line id="pp218l32">partida pus sobirana del loc de la fractura, e strenh mens que no foc </line><line id="pp218l33">la tua strictura am la qual has strengut le loc de la fractura. E aprop </line><line id="pp218l34">elongua te am envolucio del loc de la fractura un pauc, e mollifiqua la </line><line id="pp218l35">strictura petit a petit, entro que prenguas del loc sa una gran partida. </line><line id="pp218l36">E aprop pren una autra benda e envolveys aquela autra veguada </line><line id="pp218l37">sobre le loc trenquat am envolucio, e aprop ve am las envolucios a la </line><line id="pp218l38">partida pus dejos de la fractura; e sia la tua operacio en la strictura</line><pb n="219"/><line id="pp219l01">de la envolucio e en mollificacio de aquela segon que havem dit en la </line><line id="pp219l02">envolucio primieyra desus. E aprop pausa entre las volucios de stopa </line><line id="pp219l03">leon o drap am le qual sia engualada la tortuositat de la fractura, si en </line><line id="pp219l04">lu es tortuositat; e sino, no pauses en lu alcuna causa. E aprop </line><line id="pp219l05">pausa sobre lu autra benda, e aprop enguala sobre aquestas </line><line id="pp219l06">envolucios stelhas decentment faytas tantost, si en le loc no es imflacio o </line><line id="pp219l07">apostema caut, e lahoras pausa sobre lu aquo que sede le </line><line id="pp219l08">apostema aquel e que oste la imflacio; e layssa aquela per alcus </line><line id="pp219l09">jorns; e lahoras tu strenh sobre lu las stelhas. E sian las stelhas de la </line><line id="pp219l10">maytat de canna lada raza, e be formada saviament; o sian de </line><line id="pp219l11">fust de pi; o de ramps de palma . . . .; e sia le ample de quascuna stelha </line><line id="pp219l12">segon aquesta forma e aquesta figura: </line></p>
				<p id="p758"><line id="pp219l13">Empero cove que la astelha que es pausada sobre aquela fractura </line><line id="pp219l14">sia pus grossa e pus lada un petit que las autras astelhas, e la longitut </line><line id="pp219l15">de la stela segon qu’es legut al membre en magnitut e parvitat; e </line><line id="pp219l16">aprop strenh sobre las astelhas am autra benda segon la tua primieyra </line><line id="pp219l17">strictura; e aprop lia desus am fiel decentment segon que havem dit </line><line id="pp219l18">de strictura, e es que sia la tua strictura segon le loc de la fractura </line><line id="pp219l19">mes, e quant mes es alonguat de la fractura, es mendre la strictura. E </line><line id="pp219l20">cove que les fils sian migiers en grossesa e subtilitat, e sian de li mol; </line><line id="pp219l21">e si les fils so grosses, ayssi cum yeu he vist per la operacio de </line><line id="pp219l22">alcus fols pausantz les lors fils de cordas de li tort, e es error gran, </line><line id="pp219l23">quan catz la strictura fora equalitat. E eyssament fils subtils no so </line><line id="pp219l24">convenientz, quar tu no consaguiras per strictura am aquels aquo que </line><line id="pp219l25">voles, e no cove que entre astela e astela haja mens de un dit. E si le </line><line id="pp219l26">malaute es ledit per las extremitatz de las stelas aprop la strictura en </line><line id="pp219l27">les locs sas, lahoras pausa dejos aquelas de stopa leon o lana </line><line id="pp219l28">carmenada entro que aquo no li fassa lesio. Alcunas veguadas </line><line id="pp219l29">fractura es am plagua, e accideys disrupcio en la codena, e yeu vindre </line><line id="pp219l30">am rememoracio en aquela en le capitol segon singularitat. </line><line id="pp219l31">E sapias que ges tot membre trencat no es streyt am stelhas al </line><line id="pp219l32">primier dia; la qual causa es quar le membre, quan es gran, no cove</line><pb n="220"/><line id="pp220l01">que pauses sobre lu stelhas sino aprop .v. dias o .vii. o mays, segon la </line><line id="pp220l02">tua seguratat de adveniment de apostema caut. </line></p>
				<p id="p759"><line id="pp220l03">E aquesta es la manieyra dels emplaustres am les quals les Antics </line><line id="pp220l04">restauravan, les quals so pausatz sobre fractura e dislocacio e torcio. </line><line id="pp220l05">Manieyra de emplaustra comu abruejat de restaurament de </line><line id="pp220l06">fractura, convenient a motas compleccios e majorment a las femnas e </line><line id="pp220l07">als efantz, quar es de aquo sobre le qual no ventz calor ni freg: e es </line><line id="pp220l08">que prenguas de polvera de moli, e es la medula de la farina que pen </line><line id="pp220l09">deves le movement de la mola en las paretz del moli. E comfeys </line><line id="pp220l10">aquel ayssi cum es, sino que cribelles aquel am album de huou, e </line><line id="pp220l11">pausa la comfeccio de lu no-spessa ni subtil; e aprop usa de aquela. </line><line id="pp220l12">Autra manieyra de emplaustre restaurant fractura e dislocacio e </line><line id="pp220l13">torcio: recipe de assafetida, de lapdanum, de acacia, de enula, e </line><line id="pp220l14">migrach, que es razit de milgraner salvage, de totz ana drac. .x.; de </line><line id="pp220l15">mirra e aloen ana drac. .v.; alochil ana drac. .xx.; totz sian </line><line id="pp220l16">trissatz e cribellatz e sian mesclatz am aygua alichil o am album de </line><line id="pp220l17">huou si la compleccio del malaute es scalfada; e aprop usa de aquest </line><line id="pp220l18">emplaustre, quar es de bona composicio e restaura les osses trencatz </line><line id="pp220l19">leugierament, e confereys a motz homes. </line></p>
				<p id="p760"><line id="pp220l20">Autra manieyra de emplaustre le qual comfereys a fractura e </line><line id="pp220l21">torcio: recipe migrach e met de altea blanca ana drac. .x.; de mirra e </line><line id="pp220l22">de aloen ana drac .v.; de acacia drac. .vi.; de bol armenic drac. .xx. </line><line id="pp220l23">Totz sian trissatz en mortier am mota contricio, e sian cribellatz, e </line><line id="pp220l24">sian comfitz am aygua o am album de huou e sia administrat. </line><line id="pp220l25">Manieyra de emplaustre a juncturas e osses separatz de lors locs, </line><line id="pp220l26">e seda dolor accident en aquels e a fissuras e fractaduras: sia presa </line><line id="pp220l27">lana sutza e sia submersa en vi agre e oli cuyt e sia pausat sobre le loc. </line><line id="pp220l28">Mays en aquest emplastre no es vertut de restauracio, de </line><line id="pp220l29">apostema caut e expelleys dolors propriament. </line></p>
				<p id="p761"><line id="pp220l30">Autra manieyra de emplastre que restaura os trancat: pren fuelas </line><line id="pp220l31">de figuier sort e fuelas de papaver salvatge; contereys tot e fay </line><line id="pp220l32">emplastre de lor. </line></p>
				<p id="p762"><line id="pp220l33">Manieyra de emplastre abreujat aministrat deves la restauracio </line><line id="pp220l34">de fractura de os e quan tu voles resolucio del romanent de </line><line id="pp220l35">apostema: recipe razitz de altea, de camamilla e flors de violes, de </line><line id="pp220l36">farina de ers, de totz ana partida .i.; sian totz trissatz e sian cofitz am</line><pb n="221"/><line id="pp221l01">vi, si·l membre no es scalfat. Mays si es scalfat, lahoras comfeys </line><line id="pp221l02">aquel am aygua de coliandre humit o am aygua e usa de lu. </line><line id="pp221l03">Autra manieyra de emplastra pus fort en resolucio que aquest </line><line id="pp221l04">primier, quan accideys apostema dur deves la restauracio del </line><line id="pp221l05">membre: recipe de razitz de altea e de semensa de li, e de balaustia, e </line><line id="pp221l06">mellilot, majorana, flors de viol, de camamilla, de totz ana partida .i. </line><line id="pp221l07">engual; totz sian trissatz e sian cofitz am aygua de sauze o am aygua </line><line id="pp221l08">dousa o am vi, tot aquo segon la qualitat del membre e le repaus de la </line><line id="pp221l09">color de lu. </line></p>
				<p id="p763"><line id="pp221l10">Mays <name>Ypocras</name> no diyssec en le sieu libre que sia pausat sobre le </line><line id="pp221l11">membre trenquat deves la restauracio de lu sino cerot fayt de cera e </line><line id="pp221l12">de oli e no autre causa; e recomtec que sia migier entre grossitut e </line><line id="pp221l13">subtilitat. Mays a <name>Gualia</name> es vist que sian pausatz sobre le membre </line><line id="pp221l14">trencat deves la restauracio de lu e las causas en las quals es exsiccacio </line><line id="pp221l15">am petit de caliditat so ayssi cum mirra, enses e semblantz a lor de </line><line id="pp221l16">aquelas causas que havem recomtadas. </line></p>
				<p id="p764"><line id="pp221l17">Manieyra de emplastre que comfereys a lesio e dolor: recipe </line><line id="pp221l18">migat, de cezes, de pels de home inscizes o pena de auzel, e de altea, e </line><line id="pp221l19">sal, partidas enguals; sian trissatz e cribellatz e sian cofitz, e sia fayt </line><line id="pp221l20">emplastre. Mays la quantitat segon la qual cove que romangua la </line><line id="pp221l21">liadura e aprop sia disliada, es que consideres si no es accidit dolor </line><line id="pp221l22">ni pruziment ni le os es trencat no es maugut de son loc, lahoras tu no </line><line id="pp221l23">deslies de motz jorns. E si accideys al loc dolor vehement o </line><line id="pp221l24">prusiment o imflacio, lahoras tu te coyte o deslie aquel en la hora, e </line><line id="pp221l25">osta le emplastre de lu. E pren drap de li e spongia marina leon </line><line id="pp221l26">humida, e submergeys aquela en aygua tebeza, e am aquela lava le loc </line><line id="pp221l27">entro que cesse aquel pruziment e la dolor sia sedada; e aprop layssa </line><line id="pp221l28">repausar le membre per una hora; e aprop pausa sobre lu lana sutza </line><line id="pp221l29">submersa en vi agre e oli o oli rozat, e lia sobre lu per una nuoyt </line><line id="pp221l30">entro que sias segur de apostema caut, e que repause la imflacio del </line><line id="pp221l31">membre, e sia remauguda la dolor de lu. E aprop itera aquela </line><line id="pp221l32">strictura subtil e emplastre petit e no·l strenhas per la tua </line><line id="pp221l33">constriccio primieyra, e subtilia am aquel entro que sia sanat. E si </line><line id="pp221l34">vezes que le apostema e la rogor e la dolor e la imflacio e tots les </line><line id="pp221l35">accidentz ja so remaugutz de tot, e indigeysses de emplastre e de </line><line id="pp221l36">strictura, lahoras tu itera aquel ayssi cum has fayt al comensant </line><line id="pp221l37">engualment. E si no accideys al membre alcuna causa de aquelas que </line><line id="pp221l38">havem ditas, lahoras no deslies aquel sino aprop tres dias o quatre o</line><pb n="222"/><line id="pp222l01">.v. o .vii.; e alcunas veguadas tot aquo es layssat per .xx. dias segon </line><line id="pp222l02">que a tu appar per la desliadura del membre, ayssi cum havem dit, </line><line id="pp222l03">entro que la fractura adhereys, e se acosta a la coagulacio de la carn </line><line id="pp222l04">sobre aquel. E lahoras ajusta en la strictura mays que en la tua </line><line id="pp222l05">strictura primieyra tota, e ayusta en la engrossacio de la vianda del </line><line id="pp222l06">malaute, segon que es precedida la rememoracio de lu. Mays si tu </line><line id="pp222l07">vezes le loc de la fractura ja desiccar e extenuar mays que no cove, </line><line id="pp222l08">lahoras sapias que·l nutriment es prohibit pervenir ad aquel; e donc </line><line id="pp222l09">embroca aquel am aygua tebeza deves tota veguada que delias </line><line id="pp222l10">aquel; e sia aquo en totz tres dias; e alleuja la strictura un petit, e per </line><line id="pp222l11">aquesta operacio corr al membre le nutriment, e es sanat </line><line id="pp222l12">leugierament. </line></p>
				<p id="p765"><line id="pp222l13">Mays aquo que fan les fols restauradors de la fractura del </line><line id="pp222l14">membre autra veguada quan no es restaurat al comensament, segon </line><line id="pp222l15">que cove, e es restaurat segon tortuositat, es error segon la operacio </line><line id="pp222l16">de lor, e temor gran, e si fos dreyturier aquo agrandit les Antics en </line><line id="pp222l17">lors libres e agueran am aquo obrat. E yeu no he vist ad alcu de lor </line><line id="pp222l18">aquo far, per que es pus razonable que aquo no fassa. </line></p>
				<p id="p766"><line id="pp222l19">Capitol segon: De fractura quan accideys en le cap. </line></p>
				<p id="p767"><line id="pp222l20">Las specias de fracturas son motas, e las figuras de lor son diversas, </line><line id="pp222l21">e las causas son distinctas, quar de fracturas alcuna es fayta per </line><line id="pp222l22">percussio de spaza, e la percussio osta tot le os entro al ciphac, le qual </line><line id="pp222l23">es dejos le os, ayssi cum fay ayssa en le fust, e per aquo aquesta specia </line><line id="pp222l24">es nompnada ascial; o la spaza inscideys alcuna partida del os, e </line><line id="pp222l25">inscideys la carn de lu e no passa la inscizio entro al derier de lu; e </line><line id="pp222l26">aquesta specia de fractura es nompnada levatio absoluta. E la </line><line id="pp222l27">plagua de aquestas doas fracturas o es gran o pauca, e de fractura que </line><line id="pp222l28">es contricio o atricio; e causa de lu es percussio am poyra o </line><line id="pp222l29">cazement sobre peyra, e a lor semblantz. E aquesta fractura o es </line><line id="pp222l30">penetrant que ja apropinqua al pannicol le qual es dejos le os; o es en </line><line id="pp222l31">la facia del os, e la plagua de aquestas doas fracturas o es gran o </line><line id="pp222l32">pauca. </line></p>
				<p id="p768"><line id="pp222l33">E de fractura es que es ameguada en le os, en la subtilitat del</line><pb n="223"/><line id="pp223l01">cabel petita, e per aquo es nompnada aquesta specia fractura </line><line id="pp223l02">capillar. E es fractura que es fayta o per cazement o per percussio de </line><line id="pp223l03">peyra e a lu semblantz, que fa intrar alcuna lamina del os a las </line><line id="pp223l04">partidas dedintz, e es fayta en le loc concavitat ayssi cum accideys </line><line id="pp223l05">als payroles de eram quan accideys a lor percussio e es partida de lor </line><line id="pp223l06">intrada a las partidas dedintz. E majorment es fayt aquo en les cors </line><line id="pp223l07">de osses humitz, ayssi cum so caps de efantz. E so a totas aquestas </line><line id="pp223l08">specias fracturas satagias, so son pessas ayssi cum stelhas separadas. E </line><line id="pp223l09">yeu vindre am reremoracio de tot aquo en son loc. E conoyssem totas </line><line id="pp223l10">aquestas specias de fractura per deteccio sobre aquelas e per inquisicio </line><line id="pp223l11">de lor am tentas e ostament de carn corrumpuda que es sobre lor. E </line><line id="pp223l12">specia capillar es conoguda per aysso que es descubert sobre le os, e es </line><line id="pp223l13">abstergit, e linit sobre lu am tentha, quar la fractura appar negra. </line><line id="pp223l14">Mays en la curacio de fractura considera al comensament les </line><line id="pp223l15">accidentz del malaute, e lahoras si tu vezes per los accidentz que </line><line id="pp223l16">signifique per significacio manifesta sobre paor, ayssi cum es vomit </line><line id="pp223l17">de colera, e extencio, e perdement de entendament, e abscizio de </line><line id="pp223l18">votz, e sincopi, e febre acuta, e eyssiment dels huels e rogor de </line><line id="pp223l19">aquels, e semblantz a lor dels accidentz en las majors disposicios, ses </line><line id="pp223l20">dopte no es sanat. E si vezes accidentz no-correntz tu speras salut, </line><line id="pp223l21">lahoras tu comensa la curacio de lu. La qual causa es quar si es vengut </line><line id="pp223l22">a tu le plaguat en le comensament cum es plaguat e aquo es en les dias </line><line id="pp223l23">de ivern, lahoras cove que tu studias en le ostament del os denant le </line><line id="pp223l24">dia .xiiii. segon tota disposicio. E si es en les dias d’estiu, lahoras </line><line id="pp223l25">cove que te coytes ostar le os denant le .vii. dia, habantz que aquo </line><line id="pp223l26">que es dejos le os sia corromput del pannicol, e que accidescan les </line><line id="pp223l27">accidentz que havem recomtatz. E si la fractura ja es pervenguda al </line><line id="pp223l28">pannicol cubrent le cervel, e es am partidas menudas e atricio, </line><line id="pp223l29">lahoras cove que inscidas la partida conminuta e atrita, segon que </line><line id="pp223l30">yeu recomtare a tu. E es que tu razas le cap del malaute plaguat, e </line><line id="pp223l31">descuebres sobre le os segon costuma e manieyra a tu possible </line><line id="pp223l32">segon la figura de la plagua, e que sia leugier sobre le malaute. E si </line><line id="pp223l33">accideys a tu deves la deteccio del os, fluxs de sanc o apostema </line><line id="pp223l34">caut, lahora tu te oppausa a lu am aquo que cove, e es que huemplas </line><line id="pp223l35">le loc de draps infuzes en vi e oli rozat, e fassa repausar la plagua </line><line id="pp223l36">entro que sia sedat le apostema, e sies segur de fluxs del sanc; e aprop</line><pb n="224"/><line id="pp224l01">comensa en la circuicio del os e en la ablatio de lu. E aquo sia segon </line><line id="pp224l02">una de dos manieyras de operacio. E la una manieyra es que tu </line><line id="pp224l03">inscidas le os am inscisori de streyt tal, e aquesta es la forma de lu: </line><line id="pp224l04">E aprop administra un autre inscissori aquest, un pauc pus lat </line><line id="pp224l05">que aquel; e aquesta es la forma de lu: </line></p>
				<p id="p769"><line id="pp224l06">E aprop administra mays le inscissori pus lat que·l segon. E cove </line><line id="pp224l07">que sia deves tu nombre de inscissoris diverses, dels quals alcus so pus </line><line id="pp224l08">latz que alcus autres; e alcus de lor so pus breus que·ls autres e sian </line><line id="pp224l09">en le derier de acuitat de las suas extremitatz, e sian de ferr indi o </line><line id="pp224l10">felod. E usa de lor am facilitat en percussio sobre le inscissori per so </line><line id="pp224l11">que no concutesca le cap e leda aquel. E si le os es fort, dur, lahoras </line><line id="pp224l12">cove que perfores en le circuit de lu denant que tu administres los </line><line id="pp224l13">inscissoris am les taravels, les quals so nomnatz taravels </line><line id="pp224l14">no-profundantz. E no so nomnatz ayssi sino quar aquels no pausan le terme </line><line id="pp224l15">de l’os del test ad aquo que es aprop lu, per so quar al taravel es redonda </line><line id="pp224l16">extremitat o marge sobre aquel que es dejos le cap de lu agut </line><line id="pp224l17">semblant a marge o a cercle petit, le qual prohibeys esser </line><line id="pp224l18">submergit e passar la spissitut del os. E es convenient que tu </line><line id="pp224l19">prenguas de aquestz taravels gran nombre dels quals quascu </line><line id="pp224l20">convenesca a la spicitut de quascun os, entro que sia a tu present en tottz </line><line id="pp224l21">testz del cervel la extremitat del qual sia aguda, la quantitat en</line><pb n="225"/><line id="pp225l01">longitut e brevitat sia segon la quantitat de spicitut de aquest test. </line><line id="pp225l02">E aquesta es la forma de tres specias de teravels: </line><line id="pp225l03">La qualitat de perforar en le circuit del os trencat es que pauses </line><line id="pp225l04">le teravel sobre le os e revolvas aquel am les tieus ditz entro que </line><line id="pp225l05">sapias que l’os ja es penetrat; e aprop permuda le terevel ad autre loc, </line><line id="pp225l06">e pausa aquo que es entre tot trauc la quantitat de la grosseza del ray </line><line id="pp225l07">o enviro aquo. E aprop inscideys am inscissoris aquo que es entre </line><line id="pp225l08">quascun trauc del os, e fay aquel pus subtil que podes sobre aquo en </line><line id="pp225l09">fi de levitat, ayssi cum havem dit, entro que erradiques le os, o am la </line><line id="pp225l10">tua ma, o am alcuna autra causa per alcus sturmentz les quals auras </line><line id="pp225l11">apparelhatz ad aquo, ayssi cum tanalhas e forceps subtils. E cove </line><line id="pp225l12">que tu guardes am tota cautela que l’inscissori no toque alcuna </line><line id="pp225l13">causa del ciphac. E donc cum auras circuit le os perforan, e sira </line><line id="pp225l14">separat del ciphac si es continuat am lu, e auras aquel extrayt, cove </line><line id="pp225l15">que razas e enguales aquel en la asperitat de lu de aquo que es en le os </line><line id="pp225l16">am autra sturment semblant a inscissori, mays empero cove que sia </line><line id="pp225l17">pus teon e pus subtil que les autres inscissoris. E si roman alcuna </line><line id="pp225l18">partida dels osses petitz e satagias, lahoras pren aquela am facilitat </line><line id="pp225l19">am aquo que es deves tu dels sturmentz; e aprop aquo cura la plagua </line><line id="pp225l20">am lichinis e enguentz les quals havem ditz. </line><line id="pp225l21">E l’autra manieyra de operacio es leugiera, longinqua de paor, </line><line id="pp225l22">la qual diyssec <name>Gualia</name> e la lauzec per gran lausor; e aquest es le sermo </line><line id="pp225l23">de lu: necessari es a tu en le comensament que comenses descobrir la </line><line id="pp225l24">partida del os del loc en le qual es la fractura pus vehement e pus </line><line id="pp225l25">manifesta, entro que quan auras descubert aquela partida e auras </line><line id="pp225l26">pausat dejos lu la extremitat de aquest inscissori lent e alegre </line><line id="pp225l27">del qual aquesta es la forma: </line></p><pb n="226"/>
				<p id="p770"><line id="pp226l01">E es que la partida lenticular es leon e no inscideys alcuna causa, e la </line><line id="pp226l02">partida aguda es de lu en dos latz avantz en longitut, </line><line id="pp226l03">ayssi cum vezes; que la partida lenticular sia ajustada </line><line id="pp226l04">al ciphac am la facia de lu inscident aguda en le os. E </line><line id="pp226l05">aprop percuteys sobre le inscissori de una partida am </line><line id="pp226l06">un petit malhet entro que inscidas tot le os am </line><line id="pp226l07">facilitat ayssi cum es revolvut, e tu sias segur del </line><line id="pp226l08">pannicol que no accida en lu accident que temas en </line><line id="pp226l09">denguna manieyra, e si le medicant14 era le pus fol de </line><line id="pp226l10">totz les homes e le mays ignorant de lor; </line><line id="pp226l11">certament, e si era dorment. Lahoras si romania alcuna </line><line id="pp226l12">causa annexa al os del pannicol en alcus locs de os, </line><line id="pp226l13">inscidira aquel de lu am la extremitat del inscissori </line><line id="pp226l14">aquel lenticular, e deliuraria aquel de lu am facilitat, </line><line id="pp226l15">quar es deliurat de lu ses nocument e ses paor. </line></p>
				<p id="p771"><line id="pp226l16">E si fractura del os no penetra entro al pannicol, e aquo que es </line><line id="pp226l17">abscidit o es ostat del os es la facia de lu, e roman en lu asperitat e </line><line id="pp226l18">satagias subtils, lahoras cove que razas aquela asperitat e erradiques </line><line id="pp226l19">aquelas satagias am razoris subtils per les quals tu has preparat le </line><line id="pp226l20">nombre, de diversas quantitatz per que sia a tu possible administrar </line><line id="pp226l21">de aquels en tot loc les pus convenientz de lor e le pus dreyt de aquels </line><line id="pp226l22">segon aquo en que te perduzeys la tua operacio aquel os trencat e la </line><line id="pp226l23">figura de lu. E cove que administres en la tua razio am la qual razes le </line><line id="pp226l24">os al comensament le pus lat de aquels razoris, e aprop usa aprop lu </line><line id="pp226l25">del pus subtil de lu, e no cesses far aquo segon continuitat entro que </line><line id="pp226l26">pervenguas ad aministrar le pus teon e·l pus subtil de totz aquels. </line><line id="pp226l27">Mays en quascuna de las autras fracturas petitas capillars e </line><line id="pp226l28">fractura subtil, cove que administres cura segon aquo que perduseys </line><line id="pp226l29">ad rectificacio de lu. E es causa que no es ameguada sobre totz </line><line id="pp226l30">les quals han studi en aquela art. E stec sobre aquo que nos scriut </line><line id="pp226l31">havem mostrat en grans fracturas. </line></p><pb n="227"/>
				<p id="p772"><line id="pp227l01">E si le pannicol es retangut quan tu erradiques le os, lahoras cove </line><line id="pp227l02">que prenguas drap de li segon la quantitat de la plagua, e submergeys </line><line id="pp227l03">aquel en oli rozat, e pausa aquel sobre le orrifici de la plagua; e aprop </line><line id="pp227l04">pren autre drap doblat o triplicat e submergeys lu en vi e oli rozat e </line><line id="pp227l05">pausa aquel sobre drap prim e fay aquo al pus leugierament que </line><line id="pp227l06">podes sobre aquel, que no graves le ciphac; e aprop administra sobre </line><line id="pp227l07">aquel liament lat, e no strenhas aquel sino per quantitat que tengua </line><line id="pp227l08">la plagua tant solament. E layssa aquel am aquesta cura per un dia o </line><line id="pp227l09">per dos entro que sias segur de apostema caut; e aprop deslia aquel e </line><line id="pp227l10">aprop aministra medicinas am las quals es superflua siccitat, ayssi </line><line id="pp227l11">cum razitz de lin e farina de errs, e polvera de enses e de </line><line id="pp227l12">aristologia, e de semblantz ad aquels. E es que tu fassas de aquestas </line><line id="pp227l13">medicinas polvera que sia pulverizada sobre la plagua, ayssi cum son </line><line id="pp227l14">secas; e universalment, administra en aquel tota medicina de </line><line id="pp227l15">proprietat de la qual es que abstergesca e no mordique. E guarda te </line><line id="pp227l16">segon la tua vertut que la plagua en la tua curacio sia neta; e no sia en </line><line id="pp227l17">lu surdicia de enguent ni autra; ni no layssas agreguar virulencia en </line><line id="pp227l18">lu; quar quan es ajustada sobre le pannicol del cervel, corromp aquel </line><line id="pp227l19">e poyreys aquel, e accideys sobre le malaute aprop aquo malicia </line><line id="pp227l20">maligna. E accideys en le ciphac del cap, cum de lu es mondificat le </line><line id="pp227l21">os e majorment quan es menspresada la cura de lu, e es negror en la </line><line id="pp227l22">superficia de lu; e donc considera lahoras si accideys al malaute les </line><line id="pp227l23">accidentz que havem ditz, sapias que es parnicios ses tot dopte. E </line><line id="pp227l24">si no accideys negror sino de la medicina que es pausada desus, e es </line><line id="pp227l25">en vertut de aquela medicina que fassa aquela negror, lahoras cove </line><line id="pp227l26">que tu prenguas de mel una partida e de oli rozat partidas .iii., e am </line><line id="pp227l27">aquels linieys un drap, e aprop pausa aquel sobre le ciphac; e aprop </line><line id="pp227l28">cura aquel am las specias de curacio que conveneys entro que sia </line><line id="pp227l29">sanat. </line></p>
				<p id="p773"><line id="pp227l30">Capitol .iii. De restauracio del nas quan es trincat. </line></p>
				<p id="p774"><line id="pp227l31">Sapias que no es trencat del nas sino doas partidas ensemps pus </line><line id="pp227l32">sobiranas, o una de aquelas alcunas veguadas, per so quar en lu has </line><line id="pp227l33">dos osses, quar la partida dejos es cartillaginosa, e no es trencada e </line><line id="pp227l34">no accideys a lu sino atricio e tortuositat e sinuitat. Mays si es</line><pb n="228"/><line id="pp228l01">trencada la una de las doas partidas de lu, lahoras cove que tu </line><line id="pp228l02">intrometas le dit petit en le sieu nas, e que engualhas aquela fractura </line><line id="pp228l03">dedintz am le tieu dit indic, e am le dit pous defora, entro que </line><line id="pp228l04">retorne le nas segon la sua figura natural. E sia fayt aquo per tu am </line><line id="pp228l05">facilitat, e guarda te que no caja per aquela tua operacio sobre le </line><line id="pp228l06">malaute delor. E si la fractura es en la pus sobirana partida del nas, e </line><line id="pp228l07">le dit no perve ad aquela, lahoras cove que sia equat am la </line><line id="pp228l08">extremitat del ray en le qual sia petita grossitut. E si la fractura es en </line><line id="pp228l09">doas partidas, lahoras tu fay le semblant de aquo. E coyta te am </line><line id="pp228l10">restauracio de lu en le primier dia de la fractura, si es possible; e sino, </line><line id="pp228l11">lahoras aprop le .vii. o·l .x. deves le repaus del apostema caut. E </line><line id="pp228l12">aprop entromet en la extremitat del nas una meca de drap de li, si la </line><line id="pp228l13">fractura es en una partida, o metz doas calguas, si la fractura es en </line><line id="pp228l14">doas partidas, e sia en la calgua grossitut de tanta quantitat que </line><line id="pp228l15">umpla le trauc del nas. E diysso alcus dels antics restauradors que </line><line id="pp228l16">las calguas sian enfundudas en boder, e sian permudadas en tot dia, </line><line id="pp228l17">mays no es vist a mi; habantz cove que la meca sia enfunduda en </line><line id="pp228l18">album de huou comfit am polvera de moli; e aprop layssa la qualgua </line><line id="pp228l19">entro que l’os sia fermat e sia endurazida la cartillage. E alcunas </line><line id="pp228l20">veguadas sia entromes en le nas, en loc de calgua, pena de auca </line><line id="pp228l21">pus que es envolopada de drap de li leon; e sia que ja te la fractura del </line><line id="pp228l22">nas pus vehement e que le malaute no sia prohibit de inspiracio. E </line><line id="pp228l23">aquesta causa no es a tu necessaria; e si voles, fay aquo, e si voles, fay </line><line id="pp228l24">calguas. E si accideys autra veguada apostema caut, emplastra le nas </line><line id="pp228l25">am cerot o am coto enfus en vi agre e oli rozat, o am diaquilon. Mays </line><line id="pp228l26">si no accideys apostema caut, lahoras cove que emplaustres aquel </line><line id="pp228l27">defora am farina de sizami e am polvera de enses cofitz am album de </line><line id="pp228l28">huou; e aprop pausa sobre lu stopa leon, e no lies le nas am alcuna </line><line id="pp228l29">causa. </line></p>
				<p id="p775"><line id="pp228l30">Mays si so trencats les osses del nas am fractura petita o so </line><line id="pp228l31">conminuitz, lahoras cove que scindas sobre aquels, e extraguas </line><line id="pp228l32">aquels am insturmentz que conveno ad aquels; e aprop cos la </line><line id="pp228l33">scissura, e cura aquela am aquo que encarna e consolida, e am </line><line id="pp228l34">emplastres ad aquo convenientz. </line></p>
				<p id="p776"><line id="pp228l35">E si accideys plagua dedintz le nas, lahoras cove que cures </line><line id="pp228l36">aquela am calguas e administra canulas de plom entro que sia de tot </line><line id="pp228l37">sanat. </line></p><pb n="229"/>
				<p id="p777"><line id="pp229l01">Capitol .iiii. De restauracio de la mandibula quan es trincada. </line></p>
				<p id="p778"><line id="pp229l02">Quan la mandibula dejos es rompuda e la fractura de lu no es am </line><line id="pp229l03">plagua, reguarda lahoras si la fractura es deforas tant solament, e no </line><line id="pp229l04">es trencada en dos e es curvada a las partidas dedintz, lahoras la sua </line><line id="pp229l05">cognicio es leugiera. E cove donc, si la fractura es en la part dreyta, </line><line id="pp229l06">que tu intrometas le tieu indic senestre en la boca del malaute; e </line><line id="pp229l07">semblantment si la fractura es an la mandibula senestra, lahoras </line><line id="pp229l08">intromet le dit indic de la ma dreyta; e impelleys am aquel la </line><line id="pp229l09">gilbositat de la fractura dedintz am facilitat a las partidas defora, </line><line id="pp229l10">am la tua autra ma de la partida defora del os; am aquel decentment </line><line id="pp229l11">equa aquelam. </line></p>
				<p id="p779"><line id="pp229l12">E si la fractura de la mandibula ja es separada en doas, lahoras </line><line id="pp229l13">cove que administres extensio de doas partz segon rectitut entro que </line><line id="pp229l14">sia possibla la equacio de lu. </line></p>
				<p id="p780"><line id="pp229l15">E si accideys conmocio de dentz a disrupcio, lahoras strenh </line><line id="pp229l16">aquelas de las quals speras que romandran am fil de aur o de argent o </line><line id="pp229l17">de ceda; e aprop pausa sobre la mandibula trencada cerot, e aprop </line><line id="pp229l18">pausa sobre lu drap duplicat, e pausa sobre le drap gran stelha </line><line id="pp229l19">decentment fayta, o una pessa de sola engual a la longitut de la </line><line id="pp229l20">mandibula; e aprop lia aquela desus segon que a tu es apparelhada la </line><line id="pp229l21">liadura de lu e que conveneys la applicacio, entro que no es </line><line id="pp229l22">destruida. E comanda al malaute que use de repaus e tranquilitat, e </line><line id="pp229l23">pausa la vianda de lu sorbicios leons. E si extimas que ja es alterada </line><line id="pp229l24">la figura en alcuna manieyra, lahoras tu te coyta e deslia aquel al </line><line id="pp229l25">tertz dia; e aprop rectifica aquo que ja es alterat de lu e emplaustra </line><line id="pp229l26">aquel am polvera de moli, am album de huou, o am farina de cisami, </line><line id="pp229l27">pus que tu auras ostat le cerot de lu, e pausa sobre le emplastra lana </line><line id="pp229l28">leon. E adonc cum sta annex e ajustat aquel emplastre sobre lu, e la </line><line id="pp229l29">disposicio del os no es alterada, layssa aquel, que no le deslies entro </line><line id="pp229l30">que sia sanat e strenh la fractura; quar motas veguadas aquesta </line><line id="pp229l31">fractura es streyta en tres sempmanas. E si autra veguada accida </line><line id="pp229l32">apostema caut, lahoras administra aquo que havem dit motas </line><line id="pp229l33">veguadas en la sedacio de lu entro que sia sanat, e sia remaugut aquel </line><line id="pp229l34">apostema. </line></p>
				<p id="p781"><line id="pp229l35">E si la fractura es am plagua, lahoras considera si es pessa del os </line><line id="pp229l36">separada o satagias, lahoras tu te subtilia que ostes aquelas satagias </line><line id="pp229l37">am aquo que conveneys ad aquo en la remocio de aquelas dels</line><pb n="230"/><line id="pp230l01">sturmentz. E si le orrifici de la plagua es streyt, lahoras tu le </line><line id="pp230l02">amplifique am le fleubotomi segon la quantitat de la tua necessitat. E </line><line id="pp230l03">aprop quan tu auras ostat aquelas satagias, e de aquelas no sira </line><line id="pp230l04">remaugut re, lahoras tu cos le orrifici de la plagua si es ampla; e sino, </line><line id="pp230l05">pausa sobre aquela un dels emplaustres que conveneysso ad aquo e </line><line id="pp230l06">encarnan aquela, entro que sia sanada. </line></p>
				<p id="p782"><line id="pp230l07">Capitol .v. De restauracio de la furcula quan es trinquada. </line></p>
				<p id="p783"><line id="pp230l08">Motas veguadas es trencada la furcula de la partida denant deves </line><line id="pp230l09">le muscle, e aquela fractura es fayta en una de tres manieyras. Quar o </line><line id="pp230l10">es trencada, o seperada, o es seperada en doas partz otra que no </line><line id="pp230l11">accidan satagias; e es leugier a la restauracio de lu; o es ayssi que </line><line id="pp230l12">accideysso en lu satagias, e es dificil a restauracio de lu; o es ayssi que </line><line id="pp230l13">la fractura es am plagua. E la operacio en aquela, quan la fractura es </line><line id="pp230l14">ses plagua, es que tu fassas esser present dos ministres, per so que la </line><line id="pp230l15">un tengua le adjutori e siegua la furcula trencada, e l’autre extenda </line><line id="pp230l16">le col ves aquela partida. E aprop enguala la fractura am les tieus </line><line id="pp230l17">ditz entro que sia fayta la forma de lu segon que cove, e no sia en lu </line><line id="pp230l18">eminencia pauca ni concavitat. E si indigeysses mes de extencio, </line><line id="pp230l19">lahoras cove que pauses dejos le titillic del malaute spera de drap o </line><line id="pp230l20">de lana, e sia la grandesa de lu segon la quantitat de la tua necessitat; </line><line id="pp230l21">e exten e eleva la furcula e coarta la spera am la tua ma entro que </line><line id="pp230l22">enguales la frectura segon que cove. E si no podes atirar la extremitat </line><line id="pp230l23">de la furcula a las partidas defora, per so quar es pervenguda al preon, </line><line id="pp230l24">lahoras cove que·l malaute sia ressupinat sobre la sua cervitz, e </line><line id="pp230l25">pauses sobre le muscle de lu un coyssi migier en grandeza. E le </line><line id="pp230l26">ministre prema le muscle de lu a las partidas dejos entro que l’os de la </line><line id="pp230l27">furcula sia elevat que es en le preon en sus, e lahoras tu rectifique la </line><line id="pp230l28">fractura e enguala aquela am les tieus ditz. Mays si sentes satagias </line><line id="pp230l29">de la furcula e so maugudas, lahoras cove que fendes sobre aquela e </line><line id="pp230l30">extraguas aquelas satagias am facilitat. E si es retenguda en le os, </line><line id="pp230l31">lahoras tu ingenia inscisio de lu am un dels inscissoris les quals has </line><line id="pp230l32">apparelhatz ad aquo, pus que havias pausat dejos la furcula le sturment</line><pb n="231"/><line id="pp231l01">que serve le ciphac; e es sturment de fust o de ferr del qual aquesta </line><line id="pp231l02">es la forma de lu: </line></p>
				<p id="p784"><line id="pp231l03">E es semblant a culier del qual aquesta es la concavitat; e sia la sua </line><line id="pp231l04">latitut segon aquo que has necessitat de lu, segon la grandeza del os </line><line id="pp231l05">o la pauqueza de lu. Mays la longitut de lu sia segon que es a tu </line><line id="pp231l06">possible a la operacio; que haja doas extremitatz ayssi cum vezes, e la </line><line id="pp231l07">una extremitat sia ample e l’autre streyta. E si la disrupcio de la </line><line id="pp231l08">plagua la qual has inscidida quan has extraytas la satagia del os es </line><line id="pp231l09">ampla, e yest segur de apostema caut, lahoras tu ajusta las doas labias </line><line id="pp231l10">de la plagua am sutura. E si la disrupcio es pauca, o temes apostema </line><line id="pp231l11">caut, lahoras tu uemple la plagua am draps e pulvils segon la </line><line id="pp231l12">quantitat de la scissura de la plagua. E si accideys apostema caut, </line><line id="pp231l13">lahoras infon drap en vi agre e oli rozat e vi, e pausa sobre aquel. </line><line id="pp231l14">Mays la strictura del os quan es ses plagua e ses seccio, es que </line><line id="pp231l15">pauses emplastre fayt de farina de moli am album de huou, e pausa </line><line id="pp231l16">sobre lu stopa leon, e aprop pausa la spera dejos le titillic de lu, si </line><line id="pp231l17">indigeyssas de aquela, e aprop pren humemate, so es torca la qual </line><line id="pp231l18">teno les <name>Sarrazis</name>, que sia mot longua, e sia latitut de lu de un palm </line><line id="pp231l19">o entorn aquel; e aprop pausa pulvils duplicatz sobre la stopa e </line><line id="pp231l20">l’emplastre; e aprop pren una stela de taula subtil de la qual la latitut </line><line id="pp231l21">d’ela sia de tres ditz e en longitut semblantment; e aprop envolopa </line><line id="pp231l22">aquela en drap, e aprop envolopa aquel drap am la stela en lo loc </line><line id="pp231l23">sobre le loc de la fractura; e aprop pausa humemati ayssi cum es </line><line id="pp231l24">revout, e revol aquela sobre le col de lu e dejos le titillic de lu sa e </line><line id="pp231l25">dejos le titillic de lu malaute, e reduzeys aquela sobre tota partida, e </line><line id="pp231l26">quan vezes que la strictura de la fractura am strictura descent, e es </line><line id="pp231l27">aquo que no es occultat sobre tu. E tot, que no sia mauguda la stelha </line><line id="pp231l28">desobre le os trencat; e per so cove que tu vejas le malaute quascun </line><line id="pp231l29">dia, que quan le liament es mollificat o vezas la stela ja esser </line><line id="pp231l30">remauguda, lahoras tu rectifica aquo e strenh la liadura. E aprop </line><line id="pp231l31">pausa le dormir del malaute sobre le col de lu, e pausa dejos le titillic </line><line id="pp231l32">de lu deves le dormir de lu en la nueyt un petit coyssi; per so que am</line><pb n="232"/><line id="pp232l01">aquel sia elevat le adjutori de lu del latz de aquel, e donc es elevada la </line><line id="pp232l02">la fractura de la furcula a elevacio del muscle; o sia le bras de lu liat al </line><line id="pp232l03">col de aquel. E no deslies le liament si no accideys en le loc </line><line id="pp232l04">prusiment o apostema, entro a .xii. dias. E aprop renovelha le </line><line id="pp232l05">emplastre si has vista la facia de lu ad aquo, e ajusta en la strictura e </line><line id="pp232l06">restaura aquel e layssa entro que sia restaurat e sia coagulat la </line><line id="pp232l07">fractura de la furcula. E es strenguda e comfortada segon le mes </line><line id="pp232l08">en .xxviii. dias, e alcunas veguadas en alcus homes es fayt en mens </line><line id="pp232l09">de temps de aquel. </line></p>
				<p id="p785"><line id="pp232l10">Capitol .vi. De restauracio de fractura de la spalla. </line></p>
				<p id="p786"><line id="pp232l11">Spatula tart es trencada en le loc lat de lu e no so trencatz de lu </line><line id="pp232l12">sino les marges. E donc quan es trencat le loc de lu — e es trencat en </line><line id="pp232l13">le mieg loc de lu — e no es conogut sino per tocament, lahoras segon </line><line id="pp232l14">que es la figura de la fractura sforsa te la preparacio de lu e reduzir </line><line id="pp232l15">aquela segon la figura natural en tota manieyra de engen la qual es a </line><line id="pp232l16">tu possible. E aprop pausa sobre le loc polvera de moli am album de </line><line id="pp232l17">huou e stopa leon; e aprop pausa pulvil de drap duplicat; e aprop </line><line id="pp232l18">pausa sobre lu stela lada de taula subtil segon la quantitat de la </line><line id="pp232l19">spatula tota o mays un pauc. Mays si dejos la stela es concavitat en </line><line id="pp232l20">alcu dels locs de la spatula, lahoras tu enguala aquela concavitat am </line><line id="pp232l21">stopa leon, e aprop pueja la stela segon equalitat. E aprop strenh </line><line id="pp232l22">desus am humemati longua ab constriccio decent e am fermesa de la </line><line id="pp232l23">stela entro que no sia remauguda del sieu loc. E considera le </line><line id="pp232l24">liament en quascun dia; e totas veguadas que sia mollificat, lia autra </line><line id="pp232l25">veguada e stren le e equa la stela si es remauguda del sieu loc. E jagua </line><line id="pp232l26">le malaute sobre le sieu latz sa. E la spatula es restaurada en .xx. dias </line><line id="pp232l27">o en .xxv. E donc quan es complit aquest nombre, lahoras tu </line><line id="pp232l28">dissolveys le liament, e que tu scias ensegurat quar aquela es dels </line><line id="pp232l29">osses dels quals la cominicio no es temuda ni lor dissolucio. E si </line><line id="pp232l30">procezeys del loc del os pessa e pongeys dejos la codena, lahoras tu</line><pb n="233"/><line id="pp233l01">scindeys sobre lu, e osta le, e fay segon que havem dit en la fractura </line><line id="pp233l02">de la furcula de sadacio de apostema caut  si accideys aqui. </line></p>
				<p id="p787"><line id="pp233l03">Capitol .vii. De restauracio de la fractura del pietz. </line></p>
				<p id="p788"><line id="pp233l04">Le pietz alcunas veguadas es romput en le mieg loc de lu e aquo </line><line id="pp233l05">tart endeve; mays las extremitatz de lu mot endeve que so ciccadas e </line><line id="pp233l06">comminuidas. E dels accidentz de lu quan es trencat le mieg de lu es </line><line id="pp233l07">que declina a las partidas dedintz e accideys a lu gran dolor, e </line><line id="pp233l08">dificultat en lo hale, e tos, e fort leu e vomeys sanc; e es declarada en </line><line id="pp233l09">lu cavitat en le os trencat e no es occulta al sentiment. E la </line><line id="pp233l10">restauracio de lu es que sia resupinat le malaute sobre le sieu dos, e </line><line id="pp233l11">pausa entre las spallas de lu un coyssi; e aprop prem als muscles de lu, </line><line id="pp233l12">e ajusta las costas de lu am las mas de dos costatz, e subtilia te en la </line><line id="pp233l13">operacio de lu e en la equacio segon tota manieyra que es ad aquo </line><line id="pp233l14">possibla e que conveneys ad aquo, entro que retorne la figura del os </line><line id="pp233l15">segon que cove. E aprop pausa sobre lu emplastre e estopa e pausa </line><line id="pp233l16">desobre astela de taula subtil de sauze o de caligi e de a lor semblantz </line><line id="pp233l17">en levitat, pus que tu envolopas aquela en drap; e aprop subtilia te en </line><line id="pp233l18">lian aquela sobre le os trencat que no sia maugut; e vay am liadura </line><line id="pp233l19">segon retonditat al dors alcunas veguadas, e strenh aquel am </line><line id="pp233l20">strictura decent; e aprop considera la liadura en tota hora, e quan es </line><line id="pp233l21">mollificada strenh aquela. E si necessitat provoca a desliament de </line><line id="pp233l22">aquela deves corrossio o pruziment, o dolor, o apostema que </line><line id="pp233l23">accideysso en le loc, lahoras tu coyta e deslia aquela e erradica le </line><line id="pp233l24">emplastre e rectifique aquo que accideys per aquo am manieyra de </line><line id="pp233l25">curacio de lu; e aprop reduzeys le emplastre, si vezes ad aquo la </line><line id="pp233l26">facia; e ajusta a lu strictura entro que sia sanat. </line></p>
				<p id="p789"><line id="pp233l27">Capitol .viii. De restauracio de las costas quan son trincadas. </line></p>
				<p id="p790"><line id="pp233l28">Sapias que fractura de las costas no catz sino en locs grosses que </line><line id="pp233l29">siegon le dos; e de las extremitatz de lor de la partida denant no</line><pb n="234"/><line id="pp234l01">accideys ad aquelas contricio sino per aquo quar so cartillaginosas. E </line><line id="pp234l02">cognicio de lu no es amaguada al sentiment deves la inquisicio de lu </line><line id="pp234l03">am les ditz. E la restauracio sia ayssi que enguales la fractura am les </line><line id="pp234l04">ditz segon la manieyra possibla, entro que sia engulhat segon que </line><line id="pp234l05">cove, e aprop emplastre e strenh le os trencat am stela, si indigeys de </line><line id="pp234l06">aquel. E si la fractura de las costas es declinant a las partidas dedintz, </line><line id="pp234l07">lahoras accideys al malaute dolor vehement e punctura, ayssi cum </line><line id="pp234l08">punctura que accideys ad aquel que ha pleureci, e per aquo quar le os </line><line id="pp234l09">ponh le velament; e accideys a lu difficultat de hanelit, e tos, e vomit </line><line id="pp234l10">de mot sanc; e aquesta es de dificil curacio. </line></p>
				<p id="p791"><line id="pp234l11">E ja les Antixs so engeniatz en aquela am motz engientz. E de lor </line><line id="pp234l12">so que diso: cove que pauses viandas del malaute que engendro </line><line id="pp234l13">imflacio e ventositat, per que le ventre sia imflat e sia extendut, e la </line><line id="pp234l14">fractura sia impellida a las partidas defora. Mays nos avoreyssem </line><line id="pp234l15">aquo per so que no sia causa leugiera a generar apostema caut, si no </line><line id="pp234l16">accideys; e si ja accideys, lahoras ja ajuda ad aquo. E diyssero alcus </line><line id="pp234l17">de lor que sia pausada desus ventoza e aprop que sucque am fortitut; </line><line id="pp234l18">e es semblant a ratiocinacio, mays empero es temut que la </line><line id="pp234l19">ventoza atire las superfluitatz al loc per la debilitat. E diyssero </line><line id="pp234l20">alcus de lor: cove que·l loc sia cubert am lana que ja es submersa en </line><line id="pp234l21">oli caut, e sian pausatz pulvils entre las costas entro que sia </line><line id="pp234l22">umplida, que sia la liadura engual quan envolopas aquela segon </line><line id="pp234l23">retonditat; e aprop sia curat le malaute am curacio de pleuresi de </line><line id="pp234l24">vianda e de medicina. </line></p>
				<p id="p792"><line id="pp234l25">E si causa vehement constrenh le malaute la qual no sufferta, e </line><line id="pp234l26">le os punh le velament am punctura ledent, temem sobre le malaute, </line><line id="pp234l27">lahoras cove que fendam sobre le loc, descubram de la costa </line><line id="pp234l28">trencada, e aprop pausem desobre aquela instrument que conserve </line><line id="pp234l29">le ciphac, la rememoracio del qual es precedida, e que inscidam le os </line><line id="pp234l30">am facilitat, e extraguam aquel. E aprop que ajustem las doas labias </line><line id="pp234l31">de la plagua, si es gran, am cozidura, e curem aquela am emplastres </line><line id="pp234l32">entro que sia sanada. E si accideys dedintz apostema, lahoras tu </line><line id="pp234l33">coyta e enfon pulvils en oli rozat e pausa sobre le loc, e que sia curat </line><line id="pp234l34">le malaute am aquo que cove a la apostema dedintz. E sia ressupinat </line><line id="pp234l35">sobre le latz sobre le qual dorm, entro que sia sanat. </line></p><pb n="235"/>
				<p id="p793"><line id="pp235l01">Capitol .ix. De restauracio de fractura del spondil del dos e del col. </line></p>
				<p id="p794"><line id="pp235l02">Alcunas veguadas endeve fractura als osses del col, e tart endeve </line><line id="pp235l03">a lor atricio, e semblantment als spondils del dos. E cum aquo </line><line id="pp235l04">accideys ad alcu e voles saber si sara sanat o no, lahoras considera, </line><line id="pp235l05">quar si vezes las sieuas mas ja mollificadas e stupefaytas e mortas e </line><line id="pp235l06">no pot maure aquelas ni extendre ni strenher aquelas e quan </line><line id="pp235l07">constrenges aquelas am les tieus ditz o punges aquelas am agulha e </line><line id="pp235l08">no sent en aquelas dolor, lahoras sapias que no es sanat, e en las mes </line><line id="pp235l09">de disposicios es mortal. E si mau aquelas e sent en aquelas </line><line id="pp235l10">constriccio am les ditz e punctura, lahoras sapias que la nucha </line><line id="pp235l11">de l’os es salva e que le malaute guereys am curacio. </line><line id="pp235l12">E si ve als spondils del col le semblant ad aquo e voles saber si </line><line id="pp235l13">sira sanat o no, lahoras considera als pes de lu. Lahoras si tu vezes </line><line id="pp235l14">que so ja mollificatz, accideys ad aquels aquo que es accidit en las </line><line id="pp235l15">mas, e aprop quan jatz sobre le sieu dos, yeys ventozitat e egestio ses </line><line id="pp235l16">la sua volontat, e alcunas veguadas es resupinat sobre le sieu dos e </line><line id="pp235l17">vol urinar e no pot, lahoras sapias que es mortal, e adonc no trebales </line><line id="pp235l18">en la curacio de lu. Mays si no accideys alcuna causa de aquelas, la </line><line id="pp235l19">causa es milhor e pus leugiera. </line></p>
				<p id="p795"><line id="pp235l20">E la curacio de lu es que te perforses a la sedacio del apostema </line><line id="pp235l21">caut que pauses sobre le spondil atrissat oli rozat sol, o am mugols de </line><line id="pp235l22">huous asatz; pausa sobre aquela aquel alcunas veguadas le dia entro </line><line id="pp235l23">que sia sedat le apostema caut. E lahoras pausa un dels emplastres </line><line id="pp235l24">confortantz e exsitans, e strenh sobre aquel am liament; e comanda al </line><line id="pp235l25">malaute que use de repaus e de tranquillitat e que no dorme sobre la </line><line id="pp235l26">partida am la qual atroba dolor entro que sia sanat. </line></p>
				<p id="p796"><line id="pp235l27">E si accideys deves la atricio del os satagias o alcuna causa que ja es </line><line id="pp235l28">seperada de lu, lahoras cove que secces sobre la codena e que ostes aquel </line><line id="pp235l29">os; e aprop ajusta las doas labias de la plagua, am sutura si es gran; e </line><line id="pp235l30">aprop cura aquela am alcu encarnatiu dels enguentz, entro que sia sanat. </line><line id="pp235l31">Mays si es trencat le derier del os alhoses, e es la fi de la coeta, </line><line id="pp235l32">lahoras cove que tu entrometas le dit pous de la ma senestra en le cul, </line><line id="pp235l33">e que enguales le os trencat am l’autra ma segon que es possible per </line><line id="pp235l34">equacio segonda; e aprop pausa sobre lu emplastre e astelha, si </line><line id="pp235l35">indigeysses de aquels, e aprop strenh aquel. E si sentes satagias </line><line id="pp235l36">trencadas en lu, lahoras tu fen sobre aquela, e osta aquel, e cura la </line><line id="pp235l37">plagua am la curacio que es precedida entro que sia sanada. </line></p><pb n="236"/>
				<p id="p797"><line id="pp236l01">Capitol .x. De restauracio de la ancha. </line></p>
				<p id="p798"><line id="pp236l02">Les osses de las anchas tart so trencats, e si trencan, lahoras </line><line id="pp236l03">la fractura de lor no es sino communicio en las extremitatz de </line><line id="pp236l04">aquelas e son inscidas en la longitut e declinan a las partidas dedintz; </line><line id="pp236l05">e accideys al malaute dolor en le loc e punctura, e la camba es </line><line id="pp236l06">stupefacta quan es fractura. E la restauracio de lu es que tu extendas </line><line id="pp236l07">la tua ma sobre aquel entro que sia sobre la fractura qual es la figura </line><line id="pp236l08">de lu. E si fractura es en la extremitat de lu tant solament, lahoras </line><line id="pp236l09">tu enguala aquela segon que a tu es apparelhat per equacio engual </line><line id="pp236l10">entro que sia asemblat a la sua figura natural. Mays si la fractura es </line><line id="pp236l11">en le lonc o que ja declina a las partidas dejos, lahoras tu fay jaser le </line><line id="pp236l12">malaute sobre le sieu ventre entro que sia preparada a tu la </line><line id="pp236l13">restauracio de aquela fractura. E donc quan auras engualada aquela, </line><line id="pp236l14">pausa sobre lu emplastre, e aprop pausa sobre aquel astela de fust o </line><line id="pp236l15">de codena, e strenh per strictura sobre la qual no temas punctacio de </line><line id="pp236l16">fractura ni remocio de la stelha. E enguala la concavitat am aquo </line><line id="pp236l17">que uempla aquela entro que aquela prengua la strictura segon </line><line id="pp236l18">equalitat, e comanda al malaute que dorma sobre le sieu dos o </line><line id="pp236l19">desobre le sieu costat sa. Mays si accideys apostema caut, lahoras tu </line><line id="pp236l20">cessa de extencio de lu e de la sua restauracio entro que sia sedat le </line><line id="pp236l21">apostema caut, e pausa sobre lu aquo que sede aquel segon que es </line><line id="pp236l22">precedit; e aprop retorna a la restauracio de lu, e strenh aquel ayssi </line><line id="pp236l23">cum cove. E si accideysso en le os satagias o son comminuidas, </line><line id="pp236l24">lahoras tu las tratz. </line></p>
				<p id="p799"><line id="pp236l25">Capitol .xi. De restauracio de la fractura del adjutori. </line></p>
				<p id="p800"><line id="pp236l26">Adjutori es aquo que es entre le coyde entro al cap de la spalla. E </line><line id="pp236l27">si es trencat, lahoras la restauracio de lu es en una de doas manieyras, </line><line id="pp236l28">de las quals es la una que tu prenguas fust pla de migiera groceza</line><pb n="237"/><line id="pp237l01">segon aquesta forma: </line></p>
				<p id="p801"><line id="pp237l02">E sian liatz en doas extremitatz dos liamentz, e aprop sia suspendut </line><line id="pp237l03">del loc elevat. E segua le malaute sobre una sezela; e aprop gieta </line><line id="pp237l04">fora le sieu bras trencat sobre le fust entro que pervengua al titillic de </line><line id="pp237l05">lu en le mieg loc del qual sia annexa la curvitat del fust. E aprop </line><line id="pp237l06">suspen sobre aquel alcuna causa greu, o·l minestre extenda aquel </line><line id="pp237l07">a las partidas dejos; e aprop le metge eque la fractura am las sieuas </line><line id="pp237l08">mas ensemps, entro que la fractura retorne segon que cove. </line><line id="pp237l09">E l’autra manieyra es que·l malaute sia ressupinat sobre la sieua </line><line id="pp237l10">cervitz e suspen la ma del col de lu am liament; e aprop comanda a </line><line id="pp237l11">dos ministres que la un de lor tengua aquo que es desobre la fractura </line><line id="pp237l12">am las suas mas; e l’autre tengua le pus dejos de lu; e quascu de lor </line><line id="pp237l13">extenda a la sua partida. E si voles que la extencio sia pus fort, </line><line id="pp237l14">lahoras tu strenh sobre la fractura am liament e sobre aquela am </line><line id="pp237l15">autre liament, e quascu dels dos ministres extendan a doas suas </line><line id="pp237l16">partidas. E donc si la fractura es propinquada a la extremitat del </line><line id="pp237l17">muscle, lahoras cove que sia pausat la mitat del liament sobre le </line><line id="pp237l18">citillic e l’autre dejos la fractura deves le coyde. E semblantment si la </line><line id="pp237l19">fractura es propdana al coyde, lahoras cove que sia pausat le liament </line><line id="pp237l20">sobre aquel loc e sobre aquel coyde. Enguala aquela am facilitat e </line><line id="pp237l21">ses trebal, e aprop quant sira engualada segon que cove e es applicada </line><line id="pp237l22">per bona applicacio, lahoras strenh aquela si no accideys apostema </line><line id="pp237l23">caut. Mays si accideys apostema caut, lahoras layssa la strictura entro </line><line id="pp237l24">al .vii. dia, e pausa sobre lu lana sutza enbeguda en vi agre e oli rozat </line><line id="pp237l25">entro que repause le apostema, e lahoras tu stren aquela. </line></p>
				<p id="p802"><line id="pp237l26">E la manieyra de strenher aquela es que pauses emplastre sobre la </line><line id="pp237l27">fractura, e aprop pausa envolopament de drap nau sobre le </line><line id="pp237l28">emplastre; e aprop ajuste le bras sobre aquel adjutori, e pause la sua ma</line><pb n="238"/><line id="pp238l01">uberta sobre le sieu muscle. E pausa le drap e strenh sobre le adjutori </line><line id="pp238l02">le bras per so que·l bras sia en loc de stelhas, si no prohibeys de aquo </line><line id="pp238l03">alcuna causa del os trencat. E lahoras usa de stelhas. E es que </line><line id="pp238l04">pauses sobre la fractura aquela stela que sia pus lada e pus fort de las </line><line id="pp238l05">autras stelas; e pausa entre quascuna stela la latitut del dit, e sia la </line><line id="pp238l06">longitut de las stelas segon la trencadura am addicio de tres ditz de </line><line id="pp238l07">tota partida. E aprop strenh sobre las stelas am la strictura la qual he </line><line id="pp238l08">dita al comensament del capitol. E es que la tua strictura sobre le loc </line><line id="pp238l09">de la fractura sia pus streyt. E quant pus es alonguada la fractura sia </line><line id="pp238l10">la strictura menor. E donc si vezes le situament de las stelas e la </line><line id="pp238l11">strictura ayssi cum havem dit en la hora en la qual restauras le </line><line id="pp238l12">membre al sieu assituament, lahoras tu fay. E si temes apostema </line><line id="pp238l13">caut, lahoras tu layssa la strictura e las stelas entro al dia .vii. ayssi </line><line id="pp238l14">cum havem dit. E aprop considera le liament en totas partidas per </line><line id="pp238l15">tres dias per so que no accida en le loc pruziment o imflacio; o es </line><line id="pp238l16">prohibida la vianda pervenir al membre per disposicio de superfluitat </line><line id="pp238l17">de strictura; e donc rectifiqua tot aquo segon que havem dit. Mays si </line><line id="pp238l18">tu yest sobre confizanssa que no accida alcuna causa de aquo, lahoras </line><line id="pp238l19">no deslias la liguadura sino aprop tres dias o mays. </line></p>
				<p id="p803"><line id="pp238l20">E sia la sua dormicio del malaute sobre le sieu dos, e las sieuas </line><line id="pp238l21">mas sian sobre le stomac. E pausa sobre le adjutori cocena plena de </line><line id="pp238l22">lana engualment, e considera en tota hora de la nueyt o del dia que </line><line id="pp238l23">no sia deliada ni dissolta la figura del membre trencat, o que sia le </line><line id="pp238l24">liament mollificat, donc rectifica aquo tot am la tua vertut. E pausa </line><line id="pp238l25">la vianda del malaute segon le orde le qual havem denant mes, enayssi </line><line id="pp238l26">que la vianda sia subtil en le comensament entro que es comensat </line><line id="pp238l27">strenher; e lahoras cove que egrossas la vianda de lu. Quar de </line><line id="pp238l28">constuma del adjutori e de la camba de lu es que sian strengutz en </line><line id="pp238l29">.xl. dias; e lahoras cove que sian desliatz e sia administrat banh e </line><line id="pp238l30">sia medicat am enguentz los quals rectifican aquel. E si la fractura es </line><line id="pp238l31">layha atrita, lahoras tu no deslies de aquela le liament e las stelhas </line><line id="pp238l32">entro a .l. dias o entro a dos meses. </line></p>
				<p id="p804"><line id="pp238l33">Capitol .xii. De restauracio de fractura del bras. </line></p>
				<p id="p805"><line id="pp238l34">Bras es compost de dos osses les quals so appelatz dos focils;</line><pb n="239"/><line id="pp239l01">dels quals la un es petit, e es aquel que siec le dit pous, e l’autre es </line><line id="pp239l02">gran e es aquel le qual es pausat dejos le petit dit, de la partida pus </line><line id="pp239l03">dejus. E fort leu es trencat le focil major solament, o le petit, e fort </line><line id="pp239l04">leu son trincatz ensemps. E quan es trencat le focil petit desus, </line><line id="pp239l05">lahoras la restauracio de lu es leugiera, e la sanacio de lu es pus </line><line id="pp239l06">leugiera. E quan es trencat le focil de lu dejos la fractura de lu es </line><line id="pp239l07">mala, e la sanacio de lu es dificil. E pus mala de aquela es quan son </line><line id="pp239l08">trencatz dos osses essemps. </line></p>
				<p id="p806"><line id="pp239l09">Donc si l’os le qual es trencat es le focil petit desus, lahoras es </line><line id="pp239l10">convenient al metge, deves la restauracio de lu, que pauze petita </line><line id="pp239l11">extencio am facilitat entro que aquel sia engualhat. Mays si le focil </line><line id="pp239l12">gran es aquo que es trincat, lahoras cove que pause extencio pus </line><line id="pp239l13">vehement. E si les dos focils so ensemps trincatz, lahoras cove que </line><line id="pp239l14">tu pauses la extritura mot pus fort. E cove que pauses la figura de la </line><line id="pp239l15">ma deves la restauracio de lu e la extencio de lu estenduda sobre un </line><line id="pp239l16">coyssi, e sia le pols de la ma a las partidas desus, pus aut que totz les </line><line id="pp239l17">autres ditz, e le dit auricular sia pus bas dels autres ditz, e le </line><line id="pp239l18">malaute sia cezent sobre una cezela cayrada. E sia un coyssi </line><line id="pp239l19">denant lu en la altetut o endreyt de lu, per so que·l malaute no </line><line id="pp239l20">encorra trebalh. E aprop le ministre extenda le bras de la partida pus </line><line id="pp239l21">dejos am la sieua ma o am liament, e autre ministre extenda desus </line><line id="pp239l22">semblantment. E aprop le metge engualhe le os entro que redugua </line><line id="pp239l23">aquel segon la milhor figura que pot. E si en la factura del os so </line><line id="pp239l24">satagias, lahoras te perforsa raduzir tota pessa en le sieu loc am la tua </line><line id="pp239l25">vertut. E si appar en lu satagia separada que punh la codena e no es a </line><line id="pp239l26">tu speransa en la restauracio de lu, lahoras tu fen sobre lu e osta </line><line id="pp239l27">aquela segon la manieyra la qual havem dita desus. Mays si la fractura </line><line id="pp239l28">es am plagua, yeu ja he fayt ad aquo capitol singular, e donc pren la </line><line id="pp239l29">curacio de aquel. </line></p>
				<p id="p807"><line id="pp239l30">E si accideys apostema caut al comensament de la tua </line><line id="pp239l31">restauracio, lahoras tu lineys un drap am cerot fayt de oli rozat e cera blanca, </line><line id="pp239l32">e sia migier entre specitut e subtilitat, e strenh drap sobre aquel am </line><line id="pp239l33">strictura subtil entro que le apostema sia cedat; e lahoras remau le </line><line id="pp239l34">cerot e pausa emplastre preparat de polvera de moli am clayre de </line><line id="pp239l35">huou, e aprop pausa stelhas; e sia la stela la qual es pauzada sobre </line><line id="pp239l36">aquela fractura pus lada e pus fort. </line></p>
				<p id="p808"><line id="pp239l37">E sapias que·l nombre de las stelas del bras so .vi. en las majors</line><pb n="240"/><line id="pp240l01">disposicios, o sia la fractura en un focil o en dos focils ensemps. E </line><line id="pp240l02">aprop pausa la tua strictura sobre le loc de la fractura pus fort e pus </line><line id="pp240l03">vehement, e quan mays sira la extrictura a las partidas desus de la </line><line id="pp240l04">fractura o a las partidas pus bassas de lu, pausa la strictura un pauc </line><line id="pp240l05">pus molh segon que es precedida la rememoracio de lu en le </line><line id="pp240l06">comensament del capitol. E les draps que so envolopatz sobre la </line><line id="pp240l07">fractura sian draps mols humitz, e no sian durs ni aspres, e·l fiel am </line><line id="pp240l08">le qual es strenhut sia de li propriament migier entre subtil e gros, </line><line id="pp240l09">ayssi cum havem recomtat. </line></p>
				<p id="p809"><line id="pp240l10">E considera le membre e·l liament aprop alcus dias. E si </line><line id="pp240l11">accideys alcuna causa de la qual rectificacio es necessaria, ayssi cum </line><line id="pp240l12">prusiment le qual accideys al membre, e lahoras cove que tu </line><line id="pp240l13">enbroques le membre am aygua cauda entro que cesse aquel pruziment. E </line><line id="pp240l14">leysses le membre no costreyt entro que repause, e aprop torna </line><line id="pp240l15">la strictura. </line></p>
				<p id="p810"><line id="pp240l16">E si la extrictura ja es mollificada e l’os ja es remaugut e </line><line id="pp240l17">semblantz ad aquels, lahoras rectifiqua tot aquo am la tua vertut. E </line><line id="pp240l18">considera mays si le nutriment es prohibit pervenir al membre per </line><line id="pp240l19">superfluitat de strictura, quar lahoras cove que mollifiques aquel un </line><line id="pp240l20">petit e laysses aquel per alcus dias entro que corra ad aquel le </line><line id="pp240l21">nutriment, e aprop strenh aquel. Mays si al malaute no accideys </line><line id="pp240l22">alcuna causa de aquelas que havem ditas, lahoras no cove que sia </line><line id="pp240l23">desliat entro aprop .xx. dias o enviro de aquels. E aprop sia </line><line id="pp240l24">suspenduda la ma del malaute per la sua vertut de movement </line><line id="pp240l25">agitatius, e fay aquel dormir sobre le sieu dos. </line></p>
				<p id="p811"><line id="pp240l26">E sapias que aquesta fractura es restaurada en .xxx. dias o en </line><line id="pp240l27">.xxxii. dias, o fort leu es restaurada en .xxviii. dias, e tot aquo es </line><line id="pp240l28">segon la disposicio de las compleccios e las disposicios de la vertut. </line></p>
				<p id="p812"><line id="pp240l29">Capitol .xiii. De restauracio de fractura de la pinche de la ma e dels </line><line id="pp240l30">ditz. </line></p>
				<p id="p813"><line id="pp240l31">Sapias que a la pinche de la ma e als nuzes dels ditz tart endeve </line><line id="pp240l32">fractura, e no accideys a lor sino atricio motas veguadas. E quan </line><line id="pp240l33">accideys a la ma fractura o atrissio, lahoras cove que·l malaute segua</line><pb n="241"/><line id="pp241l01">cayrat e denant lu lies cezent segon equalitat, e aprop pausa la ma de </line><line id="pp241l02">lu sobre aquela extenduda. E aprop le ministre extenda les osses </line><line id="pp241l03">trencatz e·l metge engualhe aquels entro que sian congongitz am </line><line id="pp241l04">bona congoncio. E lahoras cove que pause emplastre e estopa, si no </line><line id="pp241l05">accideys apostema caut; e aprop pausa stela desus segon la quantitat </line><line id="pp241l06">del loc, e tu ja has envolopada aquela en drap de li. Mays si la </line><line id="pp241l07">trincadura es en las partidas dedintz deves le ventre de la palma, e </line><line id="pp241l08">lahoras fay semblant de spera de drap, e comanda al malaute que </line><line id="pp241l09">strenha aquela am la sua palma trincada; aprop sia strenguda am drap </line><line id="pp241l10">lonc. E sia la stelha de cuer am drap en le qual sia levitat, per so que </line><line id="pp241l11">le cuer sia aplicat a la palma; e strenh aquela segon que cove. Mays si </line><line id="pp241l12">la fractura es a las partidas defora, lahoras cove que pauses desus </line><line id="pp241l13">stela e autre estela de la partida dejos en la palma, per so que la ma </line><line id="pp241l14">sia uberta e dreyta; e aprop pausa la strictura, ayssi cum es </line><line id="pp241l15">revolvuda la ma a la rateta entre les ditz am liamentz. </line></p>
				<p id="p814"><line id="pp241l16">E si accideys fractura a alcu dels nozes dels ditz, lahoras si </line><line id="pp241l17">es le dit pous, sia engualat segon que cove e aprop sia strenhut am la </line><line id="pp241l18">palma e si·t voles, pausa a lu astela petita dreyta per so que sia </line><line id="pp241l19">elevada la fractura e no sia mauguda. Mays si la fractura es en les </line><line id="pp241l20">autres ditz, ayssi cum en aquel del mieg loc, o en le indic, o en le </line><line id="pp241l21">auricular, o en le anular, lahoras sia engualhat e liat am le dit sa </line><line id="pp241l22">le qual siec aquel; o sian totz liatz segon continuacio, e es milhor; o </line><line id="pp241l23">pausa sobre aquel stela petita, ayssi cum havem dit en le pous. E </line><line id="pp241l24">considera, en la tua restauracio, e aprop aquela, la disposicio de </line><line id="pp241l25">apostema caut e oppose — am la tieua operacio — am aquo que </line><line id="pp241l26">cove quan accideys alcuna causa de aquelas, segon que es iterada la </line><line id="pp241l27">narracio de lu. </line></p><pb n="242"/>
				<p id="p815"><line id="pp242l01">Capitol .xiv. De restauracio de fractura del os de la coyssa. </line></p>
				<p id="p816"><line id="pp242l02">Le os de la cueyssa motas veguadas es trencat e es declarat al </line><line id="pp242l03">sentiment segon que es convertit a la partida denant e a la pus </line><line id="pp242l04">sobirana. E la restauracio de lu se fa enayssi que·l liament es </line><line id="pp242l05">strenhut sobre la fractura e autre liament dejos la fractura, e le </line><line id="pp242l06">malaute sia prostrat sobre le sieu ventre e sobre la cara. E aprop le </line><line id="pp242l07">ministre extenda tot le liament a la sua partida segon la qualitat, </line><line id="pp242l08">quan la fractura es en le mieg loc del os. Mays si es propdana a la </line><line id="pp242l09">razitz de la cueyssa, lahoras sia le liament propda al denolh a la </line><line id="pp242l10">partida del pentenilh, per so que la extencio caja en sus, e le autre </line><line id="pp242l11">liament dejos la fractura. E semblantment si la trencadura es </line><line id="pp242l12">propdana al denolh, lahoras sia fayt le liament propda al denol, e sia </line><line id="pp242l13">la extencio a las partidas dejos. E aprop le metge enguale le os am </line><line id="pp242l14">amduas las sieuas mas entro que reduzesca aquel segon la semblansa </line><line id="pp242l15">natural e l’os es conjungit per bona conjunccio; lahoras cove que </line><line id="pp242l16">pauses emplastre e strictura, si no accideys al membre apostema. </line><line id="pp242l17">Mays si accideys en lu apostema, lahoras tu layssa aquel per alcus </line><line id="pp242l18">dias entro que l’apostema caut sia cedat, e aprop retorna a la tua </line><line id="pp242l19">curacio. </line></p>
				<p id="p817"><line id="pp242l20">La strictura de lu sia ayssi fayta: cove que envolopes sobre la </line><line id="pp242l21">fractura una benda dura, e dobla aquela dos o tres veguadas, e </line><line id="pp242l22">remaugua de lu superfluitat; e aprop envolopa la camba entro que </line><line id="pp242l23">pervengua al talo e a la razitz de la cueyssa. E intromet lonc fiel entre </line><line id="pp242l24">la cueyssa e la camba prop del denol a las partidas dejos, e venguan </line><line id="pp242l25">las extremitatz del fiel de la partida pus sobirana de las doas partz, </line><line id="pp242l26">e aprop revolveys sobre la camba e la cueyssa aquo que superflueys </line><line id="pp242l27">de la benda. E aprop pausa sobre la cueyssa en le loc de aquela </line><line id="pp242l28">fractura astelhas, e pausa de aquelas una stela sobre le os de la </line><line id="pp242l29">camba. E aprop uempli las vacuitatz entre la camba e la cuoyssa </line><line id="pp242l30">am draps mols, per so que sia coagulada la extrictura. E aprop </line><line id="pp242l31">comensa am strictura fort del mieg sobre le loc de la fractura am tres </line><line id="pp242l32">envolucios o quatre, e quant mays tu te alonhas am liament del loc de </line><line id="pp242l33">la fractura, la tua strictura sia menor e pus leugiera e pus molha. </line><line id="pp242l34">E aprop exten a doas extremitatz del fiel a las partidas dejos </line><line id="pp242l35">entro que pervengua a la cavilha del pe, e strenh amdoas las</line><pb n="243"/><line id="pp243l01">extremitatz de las stelhas del autra part per so que·l liament no sia </line><line id="pp243l02">remaugut del sieu loc. E aprop leyssa la strectura sobre aquel, don </line><line id="pp243l03">esta ayssi que no accideys al membre corrosio ni apostema caut ni </line><line id="pp243l04">emflacio e semblantz ad aquels; e si accideys alcuna causa de </line><line id="pp243l05">aquelas, adonc cueta te am desliament de lu, e rectifica aquo que </line><line id="pp243l06">accideys tot aprop, segon que havem dit motas veguadas. Mays si </line><line id="pp243l07">en le os es pessa del os la qual pongua, lahoras cove que tu </line><line id="pp243l08">engualhes aquel segon que a tu es possibla; e sino, fen sobre lu e </line><line id="pp243l09">remau aquel, e cura am aquo del qual es precedida la rememoracio </line><line id="pp243l10">entro que sia sanat. </line></p>
				<p id="p818"><line id="pp243l11">E alcunas veguadas es strenhuda aquesta fractura de la coyssa </line><line id="pp243l12">otra aquo que sian ajustadas a lu stelhas, ayssi cum havem dit en le </line><line id="pp243l13">adjutori e·n le bras. Mays empero en la restauracio de lu en tal </line><line id="pp243l14">manieyra fayta no accideys al malaute claudicacio; e si es restaurada </line><line id="pp243l15">sola, otra aquo que li sia applicada l’autra camba, lahoras es </line><line id="pp243l16">necessari que claudique aquel del qual es tostemps. </line></p>
				<p id="p819"><line id="pp243l17">E sapias que la coyssa es strenhuda en .xl. dias o un pauc mes o </line><line id="pp243l18">un pauc mens, e tot aquo es segon la diversitat de las compleccios e </line><line id="pp243l19">de las autras dispozicios. </line></p>
				<p id="p820"><line id="pp243l20">Capitol .xv. De restauracio de la fractura de la rodela del denolh. </line></p>
				<p id="p821"><line id="pp243l21">Sapias que fractura de la rodela del denol tart endeve, mays </line><line id="pp243l22">accideys a lu motas veguadas atrissio. Mays si accideys a lu </line><line id="pp243l23">fractura, lahoras no es sino fissura o trauc en las suas partidas, e aquo </line><line id="pp243l24">es am plagua o ses plagua, e sobre aquo tot es estat am le sentiment. </line><line id="pp243l25">E la restauracio de lu es enayssi que sia engualat aquo que es romput </line><line id="pp243l26">de las partidas de lu am les ditz entro que sia agreguat e conjongit </line><line id="pp243l27">segon que es possible per equacio e facilitat e fabricacio. E aprop </line><line id="pp243l28">pausa emplastre e pausa sobre aquel stela redonda, si indigeysses de </line><line id="pp243l29">aquela; e strenh desus am strictura ad aquo convenient. E aprop </line><line id="pp243l30">considera totas las disposicios las quals havem recomtadas en las </line><line id="pp243l31">autras fracturas, ayssi cum es apostema caut e semblant ad aquels </line><line id="pp243l32">enaissi que se oppause a tot accident am aquo que a lu es convenient </line><line id="pp243l33">entro que sia sanat. </line></p><pb n="244"/>
				<p id="p822"><line id="pp244l01">Capitol .xvi. De restauracio de la fractura de la camba. </line></p>
				<p id="p823"><line id="pp244l02">Sapias que en la camba so dos osses dels quals la un es gros, e es le </line><line id="pp244l03">nompnat per nom de la camba; e l’autra es subtil, e es nompnat focil. </line><line id="pp244l04">E accideys a quascus de las specias de fractura aquo que accideys als </line><line id="pp244l05">dos osses del bras, e per aquo es fayta restauracio de lu ayssi cum </line><line id="pp244l06">restauracio del bras engualment, e la operacio de lu es una. E si so </line><line id="pp244l07">trincatz dos osses ensemps, la camba es convertida a totas partidas. </line><line id="pp244l08">E si es trinquat le os pus subtil, la camba es convertida a las partidas </line><line id="pp244l09">Denant. E si es trincat le os pus gros, atrobas aquel dejos, e es de </line><line id="pp244l10">aquelas causas que no so a tu ameguadas. E aprop aministra extencio </line><line id="pp244l11">e equacio e liguacio de las astelas segon aquel engualment. Mays </line><line id="pp244l12">empero cove, si la fractura de la camba es laja havent motas </line><line id="pp244l13">satagias, que la extencio sia mendre e pus leugiera, e alleuja am la </line><line id="pp244l14">tua vertut. E en la camba es alcuna causa de operacio sobre le bras, e </line><line id="pp244l15">es quan tu engualas las stelhas e que comples tota la tieua operacio, </line><line id="pp244l16">lahoras tu prendras pessas de fustz de pi le qual es pausat dejos las </line><line id="pp244l17">cauzas las quals so pausades en solies, e so faytas eyssament de </line><line id="pp244l18">brancas de palma; aligeys de aquelas a las quals es petita groceza, e no </line><line id="pp244l19">sia ges de las manudas, e sia la longuesa de aquelas segon la longuesa </line><line id="pp244l20">de la camba, e del denol entro al pus dejos. E aprop envolopa sobre </line><line id="pp244l21">quascuna drap en doas envolucios segon la longitut de lu, e pausa la </line><line id="pp244l22">una sobre la partida de la camba de la una part e l’autra del autra </line><line id="pp244l23">part, e sian del denol entro al pus bas loc del pe. E aprop lias las doas </line><line id="pp244l24">stelhas en tres locs de doas extremitatz e al mieg loc, quar am aquesta </line><line id="pp244l25">strectura la camba es prohibida de clinar a la partida dextra e sinistra, </line><line id="pp244l26">e sta per bona stacio. E ja es aministrat un brasset de fust segon la </line><line id="pp244l27">longuesa de la camba; e sia pausada en lu la camba per so que </line><line id="pp244l28">conserve aquel de movement. E majorment cove que tu fassas aquo </line><line id="pp244l29">en fractura, e quan am aquela es plagua propriament. E aprop </line><line id="pp244l30">considera en quascun jorn la camba e studia am aquel per derier </line><line id="pp244l31">studi, e tu le guardes de apostema e de imflacio o de autres causas </line><line id="pp244l32">semblantz; e cum accideys alcuna causa de aquelas, lahoras opausa te </line><line id="pp244l33">a lu am aquo que cove entro que sia sanat. </line></p>
				<p id="p824"><line id="pp244l34">Capitol .xvii. De la fractura del talo e dels osses del pe e dels ditz. </line></p>
				<p id="p825"><line id="pp244l35">Al talo no accideys fractura de tot; mays als osses del pe accideys</line><pb n="245"/><line id="pp245l01">fractura alcunas veguadas; e als ditz del pe pauc accideys fractura, e </line><line id="pp245l02">no accideys a lor sino atricio en las mes de disposicio. E si als osses </line><line id="pp245l03">del pe endeve fractura e vezes aquels osses esser elevatz sobre </line><line id="pp245l04">si entre lor, lahoras le malaute pause le sieu pe sobre la terra </line><line id="pp245l05">preparat ayssi cum anant. E aprop pausa la un pe sobre aquo que es </line><line id="pp245l06">elevat de aquels osses, e aprop calca aquels, e prem, e engualha aquels </line><line id="pp245l07">entro que torno en los locs. E aprop pausa emplastre e stopa desus, e </line><line id="pp245l08">pausa dejos le ventre del pe una petita taula a la qual sian dos caps </line><line id="pp245l09">plas. E aprop strenh aquela am le pe am strectura descent, pus que </line><line id="pp245l10">tu has envolopada aquela am draps e am autres causes de las quals </line><line id="pp245l11">indigeys. E cum a lu passan tres dias o quatre, lahoras tu deslia le </line><line id="pp245l12">liament, quar tu atrobaras les osses engualatz, o sian trincatz o sian </line><line id="pp245l13">dislocatz, e la operacio en aquels es ayssi co coneysses. </line></p>
				<p id="p826"><line id="pp245l14">Mays si alcus ditz son trincatz, lahoras restaura aquels, e enguala </line><line id="pp245l15">aquels ayssi cum yeu e recomtat a tu en la restauracio dels ditz de la </line><line id="pp245l16">ma. E aprop pausa al dit trincat stela segon la longitut del dit, e sia </line><line id="pp245l17">pus lada de lu un pauc; e aprop dejos le pe aquesta taula la qual e a tu </line><line id="pp245l18">recomtada, e strenh aquela am strictura decent. Mays si aquo que es </line><line id="pp245l19">trincat dels osses so dos o tres o mays, lahoras tu pausa sobre </line><line id="pp245l20">quascun dit astela de la sua quantitat envolopada en drap leon, e </line><line id="pp245l21">strenh la taula en le pus bas del pe, e sia stant sobre la un dels caps de </line><line id="pp245l22">la taula foro le ventre del pe per que la tengua am bona retencio. E </line><line id="pp245l23">es convenient a tu que no oblides que no consideres totas las </line><line id="pp245l24">causas las quals que e ditas a tu en las autras fracturas dels accidentz que </line><line id="pp245l25">havem dit; e opausa te a tot accident am aquo que cove. </line></p>
				<p id="p827"><line id="pp245l26">Capitol .xviii. De fractura del conh de la femna e del os del </line><line id="pp245l27">pentenilh e de la vergua del home. </line></p>
				<p id="p828"><line id="pp245l28">Quan le conh de la femna es trincat, lahoras fay aquela ceser en </line><line id="pp245l29">cezela cayrada, e aprop enclina aquela a la partida del dos un petit, e </line><line id="pp245l30">sia tenguda detras. E aprop la matrona umpla le conh de coto, e sia </line><line id="pp245l31">fayt en le conh de lu ayssi cum spera; e aprop la femna sia concutida, </line><line id="pp245l32">e eleva le dos de lu petit a petit, quar tot aquo es fora-getat entro</line><pb n="246"/><line id="pp246l01">que sia denant la partida del conh ayssi cum spera e l’os trincat </line><line id="pp246l02">retorna. E aprop pausa pulvils sobre le dos de lu, e quan vol urinar </line><line id="pp246l03">remaugua le coto am facilitat e aprop urine, e reduzeys e retorna </line><line id="pp246l04">aquel segon la manieyra segon la qual mezist aquel al comensament, e </line><line id="pp246l05">aprop retorne al sieu pulvil primier. E fassa ayssi per .vii. dias o </line><line id="pp246l06">enviro aquels, quar aquel es restaurat. E si voles, pren una vezica de </line><line id="pp246l07">ovela e strenh sobre le trauc de lu una canula de canavera; e entromet </line><line id="pp246l08">tota la vesica en le conh de lu, e aprop ensuffla en la canula am vertut </line><line id="pp246l09">entro que la vesica sia imflada dedintz le conh, quar la fractura </line><line id="pp246l10">retorna. E aprop sia umplida de coto e estia per alcus dias segon que </line><line id="pp246l11">havem recomtat, entro que sia sanat. </line></p>
				<p id="p829"><line id="pp246l12">E quan le os del pentenil de home o de femna es trincat, lahoras </line><line id="pp246l13">aministra en la restauracio e agulacio de lu aquo que havem recomtat </line><line id="pp246l14">en l’os del anca. E aquo que es dreyt no es occultat en aquestas </line><line id="pp246l15">fracturas proprinquas e que pauc endeveno, majorment ad aquel </line><line id="pp246l16">al qual es alcun studi e us e enten aquest meu libre mot; quar aquela </line><line id="pp246l17">fractura significa a tu en las majors disposicios via dreyturiera en la </line><line id="pp246l18">restauracio e en la strictura de lu, e donc enten be. </line></p>
				<p id="p830"><line id="pp246l19">Mays en la vergua del home quan es trincada, pren guarguamela </line><line id="pp246l20">de auca, e met la vergua en aquela; e aprop pausa sobre lu envolucio </line><line id="pp246l21">de drap, e sia envolopada, e aprop sia layssada per tres dias o enviro </line><line id="pp246l22">aquels, e sia sanada. </line></p>
				<p id="p831"><line id="pp246l23">Capitol .xix. De restauracio de fractura dels osses quan es am </line><line id="pp246l24">plagua. </line></p>
				<p id="p832"><line id="pp246l25">Convenient es ad aquel al qual accideys fractura am plagua, e </line><line id="pp246l26">majorment si le os es gran ayssi cum es le os de la cuoyssa o </line><line id="pp246l27">de l’adjutori, o semblant ad aquel, que tu te cuoytes e fleubotomes aquel </line><line id="pp246l28">tantost si las condicios de fleubotomia a tu o testifican ayssi cum </line><line id="pp246l29">desus havem dit. E si la plagua eflueys sanc, lahoras cove que tu te </line><line id="pp246l30">coytes a la retencio de lu enayssi que tu polverizes sobre lu zegi </line><line id="pp246l31">trissat, si a tu autra causa no es present. E aprop comensa restaurar </line><line id="pp246l32">la fractura en aquel meteys dia, e no prolongues aquo, si no accideys </line><line id="pp246l33">apostema. Mays si accideys apostema caut, lahoras tu layssa la </line><line id="pp246l34">restauracio de lu entro al .ix. dia, entro que sia cedat le apostema, e </line><line id="pp246l35">no apropinques a lu en le tertz dia e·l .iiii. de tot, quar tu faras</line><pb n="247"/><line id="pp247l01">accidir mals accidentz. Mays si le os trencat es eminent sobre la </line><line id="pp247l02">codena descubert, lahoras cove que te perforses reduzir aquel e </line><line id="pp247l03">engualar aquel am las tuas mas am facilitat e am pauca extencio. </line><line id="pp247l04">Mays si extencio no es a tu preparada e la equacio de lu am las tieuas </line><line id="pp247l05">mas, lahoras tu reduzeys aquel am las tuas mas am aquest sturment; e </line><line id="pp247l06">es sturment le qual es fayt de ferr, la longitut del qual es de .vii. ditz o </line><line id="pp247l07">de .viii. e la latitut del qual es segon la quantitat de la plagua; e per </line><line id="pp247l08">aquo es necessari al metge que prengua de aquels tres o quatre segon </line><line id="pp247l09">la quantitat que indigeys ad aquo en la curacio en tota specia de </line><line id="pp247l10">fractura. E sia redon, e sia en lu pauca groceza per so que no sia </line><line id="pp247l11">doblat deves la comprecio sobre aquel en la hora de la operacio. E sia </line><line id="pp247l12">de aguda extremitat al qual sia marge en las sieuas extremitatz; e sia </line><line id="pp247l13">le desus de lu a grossetut tendent, e de la maytat de lu entro a las </line><line id="pp247l14">partidas. E aquesta es la forma de lu: </line></p>
				<p id="p833"><line id="pp247l15">E es nompnat en grec “labre volentz atelarem”, so es paleta pauca. </line><line id="pp247l16">Per que cove que sia pausada la extremitat de lu acuda elevada sobre </line><line id="pp247l17">la extremitat del os eminent. E inpelleys aquel en una veguada entro </line><line id="pp247l18">que retorne le os, e sia engualat am alcuna equacio. E donc esforsa te </line><line id="pp247l19">engualar las extremitatz de la fractura entre lor, e si la extremitat de </line><line id="pp247l20">lu trencada es subtil, e no pren aquela le sturment per bona axcepcio, </line><line id="pp247l21">lahoras cove que tu inscidas la extremitat de aquel os entro que </line><line id="pp247l22">l’insturment haja poder de aquo. Mays si no podes reduzir le os de tot </line><line id="pp247l23">am aquo que havem recomtat, lahoras enscideys aquel am aquo que </line><line id="pp247l24">coveneys a lu dels inscizoris les quals havem ditz; o serra aquel am </line><line id="pp247l25">una de las serras en qualque manieyra sia a tu possible. E aprop ratz </line><line id="pp247l26">aquel que roman en le os de asperitat e de scorsas menudas. E cum </line><line id="pp247l27">le os es reduzit, e aprop la reduccio le malaute atroba dolor vehement </line><line id="pp247l28">ledent, lahoras sapias que le os no es retornat al sieu loc natural; e </line><line id="pp247l29">adonc fay aquo quar tu confereyses al malaute gran juvament. </line><line id="pp247l30">Cum es complida la tua restauracio la qual fas al os, e lahoras </line><line id="pp247l31">submergeys drap en vi stiptic negre, e propriament si es en estiu, e </line><line id="pp247l32">no pauses sobre la plagua cerot ni autre causa en la qual sia oli, per</line><pb n="248"/><line id="pp248l01">so que no fassa en lu accidir poyredura e corropcio. E aprop </line><line id="pp248l02">aministra stelas en la hora del tieu compliment de la restauracio </line><line id="pp248l03">de l’os, e layssa la plagua descuberta enayssi que inscidas le trauc am </line><line id="pp248l04">forfexs e uses de envolucios segon la quantitat de la plagua. E </line><line id="pp248l05">guarda te am tota cautela que no strenhas la plagua am la fractura, </line><line id="pp248l06">quar motas veguadas an fayt aquo les fols metges, e fero accidir sobre </line><line id="pp248l07">les sieus malautes mort o malautia corrodent o zuthement, so es </line><line id="pp248l08">sania. E si la tieua strictura leugiera, molli, diversa de la strictura de </line><line id="pp248l09">las autras fracturas. </line></p>
				<p id="p834"><line id="pp248l10">E si la plagua es gran o es plagua mala, e temes sobre aquel alcus </line><line id="pp248l11">accidentz mals les quals havem recomtatz, e atrobas dolor en le loc, </line><line id="pp248l12">lahoras no cove que pauses sobre aquel astelas, mays fay ad aquel </line><line id="pp248l13">envolucio de draps durs en loc de stelas e strenh lu am aquelas. E </line><line id="pp248l14">cum aprop un dia o dos vezes ja la plagua comensar, que en lu sia </line><line id="pp248l15">engendrat brac, lahoras tu osta desus le drap le qual havias pausat </line><line id="pp248l16">sobre aquel am vi, e aprop aministra calguas, enguentz am les quals </line><line id="pp248l17">de nostra constuma es que mediquem las plaguas, ayssi cum </line><line id="pp248l18">enguentz tetrafarmacon e semblantz ad aquel. </line></p>
				<p id="p835"><line id="pp248l19">E conveneys a tu que deslias le liament e considera la </line><line id="pp248l20">plagua en quascun dia mati e vespre entro que sia consolidada e </line><line id="pp248l21">fermada, e cove que·l membre sia preparat en tal manieyra que la </line><line id="pp248l22">poyredura corra de lu a las partidas dejos am facilitat. </line><line id="pp248l23">si a la plagua passan motz dias, e no es consolidada ni es </line><line id="pp248l24">abscindit de lu le brac, lahoras sapias que aqui so satagias de las </line><line id="pp248l25">petitas per que cove enquieras la plagua am tenta. E de aquelas </line><line id="pp248l26">satagias aquelas que so separadas remau e extratz, aquelas que de lor </line><line id="pp248l27">no so separadas e pongen le membre e fan accidir dolor, perforsa te a </line><line id="pp248l28">inscidir aquelas segon que a tu aquo es possibla. E si accideys a la </line><line id="pp248l29">plagua zuchem o eluchen, so es stiomenios, o autra specia de </line><line id="pp248l30">corrupcio e de putrefaccio, lahoras cove que pauses a quada un de </line><line id="pp248l31">aquels am aquo que conveneys a lu de la curacio del qual es precedida </line><line id="pp248l32">narracio en le sieu capitol. E de aquo en le qual cove que stia lo mieu </line><line id="pp248l33">sermo e tu fassas present la tua pessa: quan os gros es trincat, </line><line id="pp248l34">emineys sobre le membre ayssi cum le os de la coyssa e del ajutori e </line><line id="pp248l35">semblantz ad aquels dels membres grans, e que no presumas </line><line id="pp248l36">atraccio de lu, ni la extraccio de lu quar motas veguadas accideys per </line><line id="pp248l37">aquo la mort; habantz layssa aquel entro que poyresca, quar fort leu </line><line id="pp248l38">cayra per si aprop .xx. dias o .xxx.; e lahoras cura la plagua si a tu es </line><line id="pp248l39">vist, e si no layssa aquela. </line></p><pb n="249"/>
				<p id="p836"><line id="pp249l01">Capitol .xx. De la curacio de nodacio que accideys en le vestigi de </line><line id="pp249l02">alcuna fractura. </line></p>
				<p id="p837"><line id="pp249l03">Motas veguadas accideys aquesta nodacio en le vestigi de sanacio </line><line id="pp249l04">de fractura, e majorment que es prop de las juncturas, e es orrasada </line><line id="pp249l05">per lu la figura del membre; e fort leu prohibeys le membre de la sua </line><line id="pp249l06">operacio natural. Adonc considera si la nodacio es recent e aministra </line><line id="pp249l07">en aquela medicinas que han stipticat ayssi co es aloen, e enses, e </line><line id="pp249l08">mira, e sercacollo, e acrassia, e semblantz ad aquels; enayssi que </line><line id="pp249l09">prenguas de aquela alcunas o totas, e comfesiys aquelas am vi stiptic, </line><line id="pp249l10">o am album de huou, o am vi agre, e pausa aquela sobre la nodacio </line><line id="pp249l11">en estopa, e constringeys aquelas sobre lu per bona constriccio. E </line><line id="pp249l12">leyssa extrictura que no deslies aquela per motz dias; e aprop </line><line id="pp249l13">deslia aquela e itera autra, entro que sia remauguda la nodacio; o </line><line id="pp249l14">strenh sobre aquela lamina de plom descentment, quar plom ha </line><line id="pp249l15">proprietat de remaure tot aquo que es imflat en les membres. Mays si </line><line id="pp249l16">nodacio ja es en peyra convertida e streyta es e nessessitat provoca a </line><line id="pp249l17">ostar aquela coytadament, e lahoras scindeys aquela per la partida </line><line id="pp249l18">pus sobirana de lu, e inscideys la superfluitat e eminent, o ratz aquela </line><line id="pp249l19">am alcus rezoris entro que sia remauguda; e cura aquel entro que sia </line><line id="pp249l20">sanat. </line></p>
				<p id="p838"><line id="pp249l21">Capitol .xxi. De restauracio de fractura quan es restaurada e aprop </line><line id="pp249l22">aquo roman le membre subtil e freul no segon la sieua natura. </line></p>
				<p id="p839"><line id="pp249l23">Quan fractura de os es restaurada, e aprop aquo roman le </line><line id="pp249l24">membre subtil e freul, lahoras aquo no es fayt sino per motas causas: </line><line id="pp249l25">de las quals la una es multitut de solucio del liament e de la liguacio de </line><line id="pp249l26">lu fayta no segon que cove; o per superfluitat de strictura dels </line><line id="pp249l27">liamentz entro que·l nutriment sia prohibit correr al membre; o per </line><line id="pp249l28">multitut de embrocaccio superflua; o per movement superfluent no </line><line id="pp249l29">en la sua hora; o per pauquesa de sanc en le cors del malaute e per </line><line id="pp249l30">debelitat de lu. E curacio de aquo es dar a mengar al malaute e far le </line><line id="pp249l31">cor de lu tendre entro que·l sanc sia multiplicat en lu; e aministra </line><line id="pp249l32">banh; e entromet gaug e leticia sobre lu. E aprop pausa pegua sobre</line><pb n="250"/><line id="pp250l01">le membre, per so que la pegua atire a lu mot nutriment, o continua </line><line id="pp250l02">embrocacio de lu am aygua tebeza, entro que·l nutriment corr e </line><line id="pp250l03">retorne a la sua figura natural. </line></p>
				<p id="p840"><line id="pp250l04">Capitol .xxii. De curacio dels osses trincatz quan so restauratz </line><line id="pp250l05">tortuozament e prohibeys la operacio de lor de aquo que cove. </line></p>
				<p id="p841"><line id="pp250l06">Quan accideys al membre ja restaurat aprop la sanacio de lu de </line><line id="pp250l07">tortuositat e eminencia al os trincat e nodacio, e es per aquo </line><line id="pp250l08">fededa de forma del membre, mays empero le membre no es </line><line id="pp250l09">prohibit de la sieua operacio natural, lahora no cove que tu recipias </line><line id="pp250l10">la paraula de aquel que exsistima aquel membre sia de novel trincat. </line><line id="pp250l11">Mays ja so statz motz fols metges e restauradors les quals han fayt </line><line id="pp250l12">aquo en nostra tera; e aquesta operacio es mot vituperable perduzent </line><line id="pp250l13">a gran temor le senhal de la qual es mortal. Mays si claudicacio e </line><line id="pp250l14">nodacio son recentz, lahoras cove que sian enbrocatz am aygua </line><line id="pp250l15">tebeza en la qual so coytas erbas mollificantz, ayssi cum son fuelas de </line><line id="pp250l16">altea e razitz de lu, e mellilot, e semblantz ad aquels; e sia fayt a lu </line><line id="pp250l17">emplastre am emplastre mollificatio ayssi cum dyallaquilon ben fayt; </line><line id="pp250l18">o que sia preza mucillage de razit de altea e sia contucida am gray de </line><line id="pp250l19">gualina o am oli de cirami, e sia emplastrat am aquel; o que sian </line><line id="pp250l20">prezes figuas grassas e sian trissadas am fems de colom, e semblantz </line><line id="pp250l21">ad aquels de las medicinas que son nompnadas amermans </line><line id="pp250l22">consolidacio. E alcunas vetz es dissolvuda am assidua fricacio leugiera que sia </line><line id="pp250l23">am las mas humidas, e sia administrat movement del membre a tota </line><line id="pp250l24">partida en totas horas.  Mays si tortuositat ja es anada denant e es </line><line id="pp250l25">fayta fort e convertida es en peyra e provocada es necessitat a </line><line id="pp250l26">curacio de lu am ferr, lahoras cove que sia le pus desus cecsat e la </line><line id="pp250l27">continuacio del os sia dissolvut, e sia inscidit aquo que superflueys </line><line id="pp250l28">de nodacio de aquel meteys am le os am inscissoris subtils, e sia </line><line id="pp250l29">aministrada facilitat en aquel am sollicitut e studi. </line></p>
				<p id="p842"><line id="pp250l30">Capitol .xxiii. De sermo en dislocacio. </line></p>
				<p id="p843"><line id="pp250l31">Dislocacio es eyssiment de alcuna de las juncturas del sieu loc,</line><pb n="251"/><line id="pp251l01">per que es prohibida de movement, e es orrezada la figura del </line><line id="pp251l02">membre, e fa venir sobre le malaute dolors e lesios grans. Donc quan </line><line id="pp251l03">accideys ad alcu dislocacio, lahoras cove tantost perforsar que sia </line><line id="pp251l04">reduzit, e no tarde aquela reduzir, quar si es tardada, le loc es </line><line id="pp251l05">apostemat e fort leu am aquo es fayta dificil la reduccio de </line><line id="pp251l06">dislocaccio. E per aysso no cove que sia maugut ni stendut en la </line><line id="pp251l07">hora de la apostemacio, quar motas veguadas fa venir spasme e </line><line id="pp251l08">dolors ledentz. Mays quan aquo accideys, lahoras cove que tu te </line><line id="pp251l09">coytes a la flaubotomia del malaute, e aprop sia layssat entro que </line><line id="pp251l10">repause le apostema; e aprop le membre sia embrocat am aygua </line><line id="pp251l11">cauda e oli, e aprop sia reduzit am facilitat. E tot membre sia curat </line><line id="pp251l12">am aquo del qual la rememoracio vindra en son loc. </line></p>
				<p id="p844"><line id="pp251l13">E yeu ja e ordenatz les capitols de dislocacio segon que es </line><line id="pp251l14">precedit en fractura; de la partida del cos pus sobirana entro a la </line><line id="pp251l15">partida pus dejos. </line></p>
				<p id="p845"><line id="pp251l16">Capitol .xxiiii. De curacio de dislocacio de la mandibula dejos. </line></p>
				<p id="p846"><line id="pp251l17">So dislocadas las doas mandibulas si no tart; e la dislocacio de </line><line id="pp251l18">amdos es fayta segon una de dos manieyras: que o son remaugudas </line><line id="pp251l19">de lurs locs per pauca remocio, e so mollificadas un petit; o so </line><line id="pp251l20">dislocadas per entiera dislocacio e complida, entro que sian </line><line id="pp251l21">mollificadas a la partida de la junctura entro que corro saliva del malaute e </line><line id="pp251l22">que no puesca tenir aquela ni puesca claure la sua boca, e la lengua </line><line id="pp251l23">de lu sia envolopada en sa paraula. Mays quan la dislocacio de lu es </line><line id="pp251l24">pauca, lahoras en las majors disposicios retorna per si an pauca causa. </line><line id="pp251l25">Mays si la dislocacio es entiera e complida, lahoras cove que sia </line><line id="pp251l26">administrada reduccio de lu leugierament, e no sia tardada de tot. E </line><line id="pp251l27">es que·l ministre tengua le cap del malaute, e entrometa lo metge le </line><line id="pp251l28">dit pous de la una sieua ma en la razit de la dislocacio de la </line><line id="pp251l29">mandibula dedintz la boca de lu, si la dislocacio es de la una part; o </line><line id="pp251l30">que entrometa les sieus dos pouzes ensemps, si la dislocacio es de </line><line id="pp251l31">doas partz, e les autres ditz de las mas de lu sian defora am les quals </line><line id="pp251l32">enguale; e comanda al malaute que cesse las suas mandibulas e</line><pb n="252"/><line id="pp252l01">absolva aquelas anar de quascuna partida; e le metge engualhe la </line><line id="pp252l02">mandibula e enpellisca la mandibula entro que retorne al sieu loc. E </line><line id="pp252l03">si dificil es la reducio de lu, e majorment si amdos las mandibulas so </line><line id="pp252l04">essemps dislocadas, lahoras aministra evoporacio am aygua cauda e </line><line id="pp252l05">oli, entro que sia fayta leugiera la reduccio de amdos e no tardes la </line><line id="pp252l06">reduccio de amdos de tot, ayssi quo havem dit. E donc cum retornam </line><line id="pp252l07">e so engualadas, e es clausa la boca del malaute e no es mollificada, </line><line id="pp252l08">lahoras pausa sobre aquelas polvils de drap am cerot, e sia fayt de </line><line id="pp252l09">cera e oli rozat; e aprop sia liat am facilitat am liamens mols. E sia le </line><line id="pp252l10">dormir del malaute sobre le sieu dos, e·l cap de lu sia stant entre dos </line><line id="pp252l11">aurelhes, per so que no maugue aquel a la partida dreyta ni a la </line><line id="pp252l12">sinistra; e no li fassas per forsa masteguar alcuna causa; habans la </line><line id="pp252l13">sieua vianda sia forbicio leon, entro que quan las dolors sian </line><line id="pp252l14">remaugudas e las mandibulas so nozadas, lahoras maugue aquo que </line><line id="pp252l15">vol. E aquo sia aministrat am facilita, e no trebalhe sobre la apercio </line><line id="pp252l16">de la boca deves la comestio e beure e ocitatio, entro que la </line><line id="pp252l17">mandibula sia nozada e sanada. </line></p>
				<p id="p847"><line id="pp252l18">E si es dificil la reduccio de duas mandibulas quan so dislocadas </line><line id="pp252l19">en alcuna hora e no so convertidas als lors locs, lahoras motas </line><line id="pp252l20">veguadas accideysso febres e soda assidua, e fort leu es alerguat le </line><line id="pp252l21">ventre del malaute, e fort leu e vomeys colera pura. E quan tu vezes </line><line id="pp252l22">aquo, lahoras sapias que es perdicio; e motas veguadas mor aquel </line><line id="pp252l23">al qual accideys aquo en .x. dias. </line></p>
				<p id="p848"><line id="pp252l24">Capitol .xxv. De reduccio de la dislocacio de la furcula e de la </line><line id="pp252l25">extremitat del muscle. </line></p>
				<p id="p849"><line id="pp252l26">Furcula no es dislocada del latz dedintz per la sua continuacio am </line><line id="pp252l27">le pietz; e alcunas veguadas es dislocada a la partida defora, e aquo </line><line id="pp252l28">es declarat al sentiment. E la restauracio de lu es que·l malaute jagua </line><line id="pp252l29">sobre le sieu dos e extenda les sieus brasses. E aprop coarta le loc </line><line id="pp252l30">am la tua palma am fort coartacio, quar ela retornara. E aprop </line><line id="pp252l31">pausa sobre aquela emplastre e pulvils e strenh aquela. Mays la </line><line id="pp252l32">extremitat de aquel que siec le coyde e·s continuat am aquel, no es</line><pb n="253"/><line id="pp253l01">dislocada en alcun dia; lahoras cove que sia reduzida e engualhada </line><line id="pp253l02">segon que havem dit e segon que es a tu aparelhat. E aprop pausa </line><line id="pp253l03">sobre aquela emplastre, e pulvils, e extrictura, e comanda al malaute </line><line id="pp253l04">adherir a trenquilitat e a repaus entro que sia sanat. E am aquesta </line><line id="pp253l05">meteyssa curacio es reduzida la extremita del muscle quan es </line><line id="pp253l06">separada del sieu loc. </line></p>
				<p id="p850"><line id="pp253l07">Capitol .xxvi. De la reduccio de la dislocacio del muscle. </line></p>
				<p id="p851"><line id="pp253l08">Sapias que·l muscle no es dislocat sino segon tres manieras, </line><line id="pp253l09">de las quals es la una que sia dislocat a la partida del titillic a la partida </line><line id="pp253l10">dejos. E la segonda es que sia dislocat a la partida desus del muscle, e </line><line id="pp253l11">aquo es fayt tart; e no es dislocat a las partidas detras per la spalla; e </line><line id="pp253l12">no es dislocat a las partidas denant per les nervis. E majorment es </line><line id="pp253l13">dislocat e defora eyssit a las partidas dejos deves le titillic, e </line><line id="pp253l14">majorment en aquels dels quals las carns son paucas, leugierament es </line><line id="pp253l15">dislocat; mays en aquels en les quals so motas carns, es eyssit </line><line id="pp253l16">fora am dificultat. E fort leu accideys ad alcus homes percussio </line><line id="pp253l17">o cazement, e le muscle de lu es apostemat de apostema caut, e es </line><line id="pp253l18">cujat per aquo que ja sia dislocat. Adonc cove que tu sproes aquo </line><line id="pp253l19">entro que estias sobre-sertetut de lu, e lahoras procesiscas en la </line><line id="pp253l20">curacio de lu. </line></p>
				<p id="p852"><line id="pp253l21">E es conoguda la dislocacio de lu quan es a las partidas dejos </line><line id="pp253l22">deves le titillic; per so que distingescas entre le muscle dislocat e·l </line><line id="pp253l23">muscle sa, quar tu atrobas entre aquels diversitat manifesta; e </line><line id="pp253l24">atrobas en le cap del muscle concavitat e dejos le titillic deves le </line><line id="pp253l25">tocament del cap del muscle ayssi quo un huou, e al malaute no pot </line><line id="pp253l26">redusir la sua ma a la sieua aurelha, ni maure aquela per totz </line><line id="pp253l27">movementz. Si es dislocat deves le pietz o ensus, e tu lahoras </line><line id="pp253l28">atrobas manifest tocament, e no es amaguat. E de aquesta dislocacio </line><line id="pp253l29">es fayta leugiera reduccio quan es fresca e le malaute es enfant. E la </line><line id="pp253l30">reduccio de lu es que·l ministre eleva la ma de lu a las partidas desus; </line><line id="pp253l31">e aprop pause les tieus pouses dejos le titillic de lu, e eleva la junctura </line><line id="pp253l32">am fortaleza en sus al sieu loc, e·l ministre eleva la ma de lu, e</line><pb n="254"/><line id="pp254l01">extenda aquela en sus; e aprop pausa aquela dejos quar ela retorna </line><line id="pp254l02">leugierament. Mays si per aquo que havem dit no retorna, e so del </line><line id="pp254l03">comensament que accidic la dislocacio, motz dias, lahoras cove que·l </line><line id="pp254l04">malaute sia banhat en aygua cauda e sia aministrada enbrocacio que </line><line id="pp254l05">mollifique e liniesca ayssi cum si so coytz razitz de altea, e fenugrec, </line><line id="pp254l06">e melillot en aygua, e sia administrada. E aprop le malaute sia </line><line id="pp254l07">ressupinat sobre le sieu dos e sia pausat dejos le titillic de lu </line><line id="pp254l08">espera de lana que sia engual entre levitat e strictura, e aprop le </line><line id="pp254l09">metge pause le sieu talo sobre la spera, e eleva le cap del muscle am </line><line id="pp254l10">vertut, e atire la ma del malaute per que no sia mauguda a las </line><line id="pp254l11">partidas dejos, e autre ministre tengua le cap del malaute, que no sia </line><line id="pp254l12">maugut a las partidas dejos, quar aquela tantost retorna al sieu loc. </line><line id="pp254l13">E si voles, reduzeys aquel segon aquesta manieyra: e es que tu </line><line id="pp254l14">fassas esser prezent un home le qual sia pus lonc que·l malaute, e </line><line id="pp254l15">estia de la part de aquel latz, e entrometa le sieu muscle dejos le </line><line id="pp254l16">titillic del malaute e eleve le titillic de lu a las partidas desus entro </line><line id="pp254l17">que·l malaute sia suspendut en ayre, e autre ministre tire la ma del </line><line id="pp254l18">malaute de las partidas dejos del sieu ventre. Mays si le malaute es </line><line id="pp254l19">leugier, lahoras cove que am lu que autre causa sia suspenduda, per </line><line id="pp254l20">so que grave aquel, quar la dislocacio retorna tantost. </line></p>
				<p id="p853"><line id="pp254l21">E es reduzit eysament segon autra manieyra: e es que sia ficat en </line><line id="pp254l22">terra un fust lonc le cap del qual sia redon de figura, ayssi cum pilo de </line><line id="pp254l23">mortier, que no sia gros ni subtil, e aprop sia pausat dejos le malaute; </line><line id="pp254l24">pus que so pausatz sobre·l cap del fust draps leons, e·l malaute sia </line><line id="pp254l25">stant segon la longitut del fust, e aprop sia extenduda la ma de lu a </line><line id="pp254l26">las partidas dejos del autra part; e sia extendut le cos de lu del autre </line><line id="pp254l27">part am fortaleza, quar la junctura retorna al sieu loc am velocitat. </line><line id="pp254l28">E si es dificil reduccio de lu per totas las causas que havem ditas, </line><line id="pp254l29">lahoras usa de aquesta cura: e es que tu prenguas un fust la quantitat </line><line id="pp254l30">del qual sia en le lonc de dos brasses, e latitut de aquel sia de quatre </line><line id="pp254l31">ditz, e la grossetut de lu sia aleujat en le preon del tittilic segon aquesta </line><line id="pp254l32">forma: </line></p><pb n="255"/>
				<p id="p854"><line id="pp255l01">E aprop sobre le cap redon sian liatz drap leons per so que·l fust no </line><line id="pp255l02">ledesca le malaute. E aprop sia pausat dejos le titillic del malaute, e </line><line id="pp255l03">sia extenduda la ma o le bras sobre·l fust entro a las partidas dejos, e </line><line id="pp255l04">sia liat le fust sobre le adjutori e le bras e la extremitat de la ma. </line><line id="pp255l05">Aprop sia pausat le bras sobre un scalo de scala segon la latitut, e la </line><line id="pp255l06">ma sia extenduda a las partidas dejos, e l’autre cos sia suspendut de </line><line id="pp255l07">l’autre part, quar la junctura intra tantost. E cum le intrament de lu </line><line id="pp255l08">es complit segon quascuna maniera que es a tu possibla, e lahoras </line><line id="pp255l09">cove que tu pauses dejos le titillic spera de lana de engual quantitat; e </line><line id="pp255l10">aprop pauza emplastre perparat de polvera de moli am enses e album </line><line id="pp255l11">de huou sobre tot le muscle, ayssi quo es revolvut desus, e aprop </line><line id="pp255l12">strenh dejos le titillic am strictura decent; e le liament sia revolvut </line><line id="pp255l13">sobre le emplastre, e la ma de lu sia annectida al col de lu, e sia </line><line id="pp255l14">leyssat, e no sia mauguda la ma de lu per .vii. dias. E cove que sia </line><line id="pp255l15">pausada la vianda del malaute pauca, entro que·l membre sia </line><line id="pp255l16">confortat, quar es pus leugier a la sanacio de lu. E aprop la vianda sia </line><line id="pp255l17">donada major aprop .vii. o .v. e sia exercitat un movement; e donc si </line><line id="pp255l18">es fermat e no es mollificat, lahoras ja es sanat. </line></p>
				<p id="p855"><line id="pp255l19">Mays si la junctura es dislocada motas veguadas per humiditat </line><line id="pp255l20">que accideys a lu o per autra causa, lahoras cove que en aquela sia </line><line id="pp255l21">administrat cauteri am tres traucs, segon que denant es dit en le </line><line id="pp255l22">capitol de cauteri. </line></p>
				<p id="p856"><line id="pp255l23">E si tot aysso es fayt e aprop .vii. dias es desliat le liament e la </line><line id="pp255l24">junctura no es fermada, e le emplastre e la strictura son reduzitz </line><line id="pp255l25">sobre lu alcunas veguadas, e no es fermada e catz e no pot elevar </line><line id="pp255l26">aquel bras a las partidas desus, lahoras sapias que·ls nervis de lu, </line><line id="pp255l27">les quals so al cap del muscle, ja so inscizes o extendutz o mollificatz, e </line><line id="pp255l28">sapia que la junctura nul temps no sira ficada en loc sieu. </line><line id="pp255l29">De la dislocacio de aquela qu’es fayta deves le pietz e la mamilha </line><line id="pp255l30">o las partidas detras, la reduccio es fayta am impulcio e extencio am </line><line id="pp255l31">las mas, entro que retorne. E sia administrada en aquela l’autra </line><line id="pp255l32">strictura, e cura aquela entro que sia sanada. </line></p>
				<p id="p857"><line id="pp255l33">E si accideys aprop la sanacio gravitat en le membre e tarditat en </line><line id="pp255l34">le movement de lu, lahoras le malaute uze de banh motas veguadas </line><line id="pp255l35">entro que aquela gravitat sia alleujada e que retorne a la natura de </line><line id="pp255l36">lu primiera. </line></p><pb n="256"/>
				<p id="p858"><line id="pp256l01">Capitol .xxvii. De curacio de dislocacio del coyde. </line></p>
				<p id="p859"><line id="pp256l02">Sapias que la junctura del coyde es dislocada am difficultat e </line><line id="pp256l03">semblantment retorna am difficultat; e aquela es dislocada a totas </line><line id="pp256l04">partidas, e majorment a la partida denant a la partida detras, e la </line><line id="pp256l05">dislocacio de lu no es amaguada a tu quar es cazent dejos le vezement </line><line id="pp256l06">o dejos le tocament segon qualque figura sia dislocat, e quan ajustes </line><line id="pp256l07">le coyde disloguat am le sa, aquo es a tu declarat manifestament, </line><line id="pp256l08">quar la junctura es concavada e no pot doblar le bras, ni tocar am </line><line id="pp256l09">aquel le sieu muscle. E cove que·t coytes, e reduzescas la dislocacio </line><line id="pp256l10">tantost denant que vengua a lu apostema caut, quar si ve a lu </line><line id="pp256l11">apostema caut, dificil es la reduccio de lu, e fort leu no es sanat de </line><line id="pp256l12">tot; e majorment quan es a las partidas detras, quar pus mala es de </line><line id="pp256l13">totas las autras specias de dislocacio, e de major dolor, e motas </line><line id="pp256l14">veguadas deyssen am aquela la mort. </line></p>
				<p id="p860"><line id="pp256l15">E la restauracio de lu, quan es aquela que es possibla reduzir, es </line><line id="pp256l16">que la ma de lu sia extenduda am doas mas, e le bras de lu sia </line><line id="pp256l17">expandut, e las mas del metge sian sobre le coyde e dejos lu, e el </line><line id="pp256l18">empellisca la junctura am les pouzes de las suas mas ensemps, o am la </line><line id="pp256l19">razit de la sua palma entro que torne en son loc. Mays si la dislocacio </line><line id="pp256l20">es a las partidas denant, lahoras retorna ayssi que dobla la ma am la </line><line id="pp256l21">sua ma, entro que percuta le coyde am la razit de la sua palma. </line><line id="pp256l22">E si la dislocacio no obezeys a la reduccio, lahoras aministra </line><line id="pp256l23">vehement extencio e mot fort. E es que dos ministres extendan le </line><line id="pp256l24">bras, e tenguan aquel eyssament dos ministres per so que no sia </line><line id="pp256l25">remaugut deves la extencio. E aprop sia revolvut le bras deves tota </line><line id="pp256l26">part, pus que es envolopat drap doblat lonc sobre la ma de lu, o </line><line id="pp256l27">liament. E quant le metge toca la junctura am la sua ma, unte aquela </line><line id="pp256l28">am alcun oli per so que aquo sia aquelas causas las quals ajudan en </line><line id="pp256l29">lubricitat de la junctura am facilitat; e aprop empellesca la junctura </line><line id="pp256l30">am empulcio vehement entro que retorne. E aprop la reduccio de lu </line><line id="pp256l31">cove que sia pausat sobre aquela empastre en le qual sia stipticitat e </line><line id="pp256l32">excequacio am album de huou, e sia extrenhut am strictura descent, </line><line id="pp256l33">e·l bras sia suspendut del col, e sia layssat per alcus dias. E aprop sia </line><line id="pp256l34">desliat; e donc si la junctura es formada en le sieu loc, lahoras tu </line><line id="pp256l35">deslia le liament de lu e layssa aquela. E si vezas la junctura no be </line><line id="pp256l36">strenher, lahoras tu itera le emplastre e·l liament, e layssa aquela per </line><line id="pp256l37">alcus dias entro que sia extrenhuda; e aprop deslia aquela. </line></p><pb n="257"/>
				<p id="p861"><line id="pp257l01">Mays si accideys a lu gravitat aprop la reduccio de la junctura, e </line><line id="pp257l02">la disposicio de lu es en movement, lahoras aministra humectacio en </line><line id="pp257l03">banh e fricacio subtil, e comprecio, entro que sia aleujat; o pausa </line><line id="pp257l04">sobre la junctura aleliati, so es coyssa de moto grassa; e aprop sia </line><line id="pp257l05">liada, e layssa aquela sobre le os le dia e la nueyt. E aprop osta </line><line id="pp257l06">aquela, e met aquel en banh; e quan suza, lahoras tu fregua la </line><line id="pp257l07">junctura am fricacio temprada, e aprop itera sobre aquela aleliati, so </line><line id="pp257l08">es ronhonal de moto, una veguada, e la segonda, e la .iii.a., am </line><line id="pp257l09">intrament de banh, entro que sia linit. E si voles, pausa sobre </line><line id="pp257l10">aquela fenda de vaca humida e scalfada am boder e stren sobre aquel; </line><line id="pp257l11">e fay aquo alcunas veguadas, quar aquela es humida e reduzeys a la </line><line id="pp257l12">sua disposicio. </line></p>
				<p id="p862"><line id="pp257l13">Capitol .xxviii. De curacio de dislocacio de malassen, so es de la </line><line id="pp257l14">junctura que es entre·l bras e la ma. </line></p>
				<p id="p863"><line id="pp257l15">Malassen de la ma alcunas vetz es deslocada, e la reduccio de la </line><line id="pp257l16">dislocacio de lu es leugiera, e·l contrari es de las autras juncturas, </line><line id="pp257l17">mays empero cove que sia velocitat en la reduccio de lu en la hora en </line><line id="pp257l18">la qual es deslocada, denant que le loc sia apostemat o que accida en </line><line id="pp257l19">lu apostema caut. E la reduccio de la dislocacio de lu es que tu pauses </line><line id="pp257l20">la junctura de la ma del malaute sobre una taula e le ministre </line><line id="pp257l21">extenda la ma de aquel, e le metge pause la sua ma o o la sua palma </line><line id="pp257l22">sobre la iminencia de la junctura, e empellisca aquela entro que </line><line id="pp257l23">retorne al sieu loc. Mays empero cove que sia considerat si la palma </line><line id="pp257l24">ja es ostada al ventre de la ma, lahoras le malaute pause le dos de la </line><line id="pp257l25">sua ma sobre una taula deves la extencio e la reduccio; e si la </line><line id="pp257l26">dislocacio es precedent deves le dos de la ma, lahoras sia la posicio de </line><line id="pp257l27">la ma de aquel intrinicequement sobre la taula, per so que la ma del </line><line id="pp257l28">metge caja sobre aquela iminencia de la junctura. E donc si retorna </line><line id="pp257l29">tantost, bon es; e sino, lahoras strenh aquela am empastre cedant le </line><line id="pp257l30">apostema e layssa aquel; e no iteres aquo, quar sino, no soferta ni no </line><line id="pp257l31">podes sobre la reduccio de lu pus que passan a lu dias. Mays empero </line><line id="pp257l32">la junctura roman segon la sua tortuositat; e no notz al malaute </line><line id="pp257l33">alcuna causa, sino que la ma es mollificada e no pot strenher alcuna </line><line id="pp257l34">causa; lahoras sapias que les nervis son trincatz o trissatz, e </line><line id="pp257l35">lahoras no es engen en lu sino que sia strenhuda am cauteri prop le</line><pb n="258"/><line id="pp258l01">cazament de lu e fort leu aquo confereys alcuna causa. Donc cum </line><line id="pp258l02">malassem es retornada, lahoras pausa sobre lu empastre le qual </line><line id="pp258l03">havem recomtat, e sia layssat e strenhut per .v. dias; e aprop sia </line><line id="pp258l04">desliat e sia layssat e la ma de lu sia excercitada. Mays si le </line><line id="pp258l05">movement de lu es ostat e accideys en lu alcuna gravitat, lahoras </line><line id="pp258l06">leniys aquela am aygua cauda e am fricacio alcunas veguadas, entro </line><line id="pp258l07">que sia alleujat. </line></p>
				<p id="p864"><line id="pp258l08">Capitol .xxix. De la curacio de dislocacio dels ditz. </line></p>
				<p id="p865"><line id="pp258l09">Alcunas veguadas so dislocatz les ditz a tota partida. E quan </line><line id="pp258l10">es dislocat alcun dit de aquels al dos de la palma o al ventre de lu, </line><line id="pp258l11">lahoras sten le dit e impelleys la dislocacio de lu am les tieus pouses, </line><line id="pp258l12">entro que retorne. E aprop sostenta le cap del dit, e suspen aquel </line><line id="pp258l13">deves la part a la qual es dislocat, e layssa aquel per dos dias. E aprop </line><line id="pp258l14">suspen aquel e exten aquel entro que dreyt sia engualhat en aquel </line><line id="pp258l15">sieu dia. E quan sira noyt, lia aquel segon aquela narracio, e no cesses </line><line id="pp258l16">desliar aquel en le dia e exercitar am movement, e lia aquel en la </line><line id="pp258l17">noyt; e fay aquo per alcus dias entro que sia streyt. E fay semblant </line><line id="pp258l18">am aquo, si es dislocat al ventre de la ma, e lia aquel ad aquela </line><line id="pp258l19">partida e fay am aquo la tieua primiera operacio, entro que sia sanat. </line><line id="pp258l20">E semblantment fay am aquo quan es dislocat a las autres partidas. </line></p>
				<p id="p866"><line id="pp258l21">Capitol .xxx. De la curacio de dislocacio dels spondils del dos. </line></p>
				<p id="p867"><line id="pp258l22">Quan accideys ad alcun dels spondils del dos o del col dislocacio </line><line id="pp258l23">complida, e so remaugutz motz spondils de lors locs, lahoras en </line><line id="pp258l24">aquela no es curacio, quar la mort se coyta al malaute. E senhal de </line><line id="pp258l25">aquo es que la egestio del malaute es fora-eyssida ses voluntat, e no </line><line id="pp258l26">pot retenir aquela; e motas veguadas so mollificatz alcus membres de </line><line id="pp258l27">lu o doas cambas de lu o dos brasses de lu, o un de aquels; o es </line><line id="pp258l28">remaugut un spondil de son loc, quar motas veguadas es remaugut e </line><line id="pp258l29">motas veguadas es fayta la remocio de aquels a quatre partidas. Donc </line><line id="pp258l30">aquela ja es remauguda a las partidas detras e es nompnada </line><line id="pp258l31">gelbozitat. Mays la curacio de lu es que lahoras consideras si la </line><line id="pp258l32">gelbozitat accidey de puerissia, quar lahoras en aquela no es curacio</line><pb n="259"/><line id="pp259l01">ni de aquela no es sanacio de tot. Mays en aquela que ve per </line><line id="pp259l02">cazement o per percussio o per semblant ad aquels, ja diyssero les </line><line id="pp259l03">Antics las manieras de curacio am sermo prolixs, del qual lo mays </line><line id="pp259l04">retorna am profieyt; mays yeu ja e abreujat de aquel del qual lo pauc </line><line id="pp259l05">escusa del trop de lu, per la mieua propinquitat a la entencio mieua </line><line id="pp259l06">exposicio, am la qual he aquo expausat et format ex instrument </line><line id="pp259l07">divers de aquel am le qual mostrero aquo e espausero aquel. </line><line id="pp259l08">E dic que en gelbosita que accideys de la partida denant en le </line><line id="pp259l09">pietz, no es engen ni sanacio de aquela; e semblantment en aquela </line><line id="pp259l10">que es fayta a dos latz. E de aquelas no es curada sino aquela que </line><line id="pp259l11">accideys en le dos propriament am aquo que yeu recomti. E es </line><line id="pp259l12">que·l malaute sia extendut sobre la sua cara sobre pug engual prop de </line><line id="pp259l13">paret, e sia extendut dejos lu esturment molh per so que no sia lidit </line><line id="pp259l14">le pietz de lu. E aprop un fust dreyt sia pausat, ficat en la terra en la </line><line id="pp259l15">extremitat del pug entorn le cap de lu, e autra fust en aviro les pes de </line><line id="pp259l16">lu en l’autra extremitat del pueg. E·l ministre tengua le fust, e no </line><line id="pp259l17">sia fermat en fossa; e autre ministre tengua l’autre segon aquela </line><line id="pp259l18">forma. E aprop envolopa sobre le cap del malaute e dejos les titillic </line><line id="pp259l19">liamen leon ferm; e exten la extremitat del liamel al fust le qual es </line><line id="pp259l20">deves le cap de lu, e lia aquel en lu; e aprop strenh l’autre liament </line><line id="pp259l21">sobre las ancas de lu les denols de lu, e deves las cambas de lu; e </line><line id="pp259l22">aprop ajusta totz les liamentz e lia aquels en l’autre fust le qual es </line><line id="pp259l23">deves les pes de lu. E aprop le ministre cascu extenda le liament a la </line><line id="pp259l24">partida del fust, e no sian remaugutz les dos fustz e les liamentz dels </line><line id="pp259l25">sieus locs en les quals son ficatz, mays empero no so fermatz ayssi </line><line id="pp259l26">cum havem dit. E le metge pause las suas palmas sobre le spondil am </line><line id="pp259l27">fortaleza entro que retorne, o que pause sobre aquela una taula, e </line><line id="pp259l28">aprop que ajuste sobre la taula les sieus pes entro que retorne. Mays </line><line id="pp259l29">si no retorna per aquesta forma, lahoras pren una taula de la qual la </line><line id="pp259l30">latitut o la longitut sia en aviro de tres brassas, e cava en la paret </line><line id="pp259l31">de la qual havem dit que es prop le malaute un loc en le qual intre la </line><line id="pp259l32">extremitat de la taula. E aprop pausa la maytat de la taula sobre le </line><line id="pp259l33">spondilh, e·l metge pause les sieus pes sobre l’autre extremitat, e </line><line id="pp259l34">estrenha be entro que le spondil sia coartat e que retorne al sieu loc. </line><line id="pp259l35">E si tu voles, obre am torn le qual es revolvut am la ma; e es que </line><line id="pp259l36">tu fiques en terra deves le cap del malaute en le derier del pug dos </line><line id="pp259l37">fustz, la longitut dels quals sia d’un bras, e deves le cap de lu en le </line><line id="pp259l38">derier del pug eyssament dos fustz; e sia la longitut que es entre</line><pb n="260"/><line id="pp260l01">quascun fust un palm, e ja es fayt en quascun fust trauc en le qual corr </line><line id="pp260l02">torn, e quascun sia mot fermat en terra per so que no sia maugut. E </line><line id="pp260l03">sia mes un fust redon en le qual es le torn, e sia revolvut en les dos </line><line id="pp260l04">traucs dels dos fustz. E en la extremitat de lu es un trauc en le qual </line><line id="pp260l05">es format le fust, la longueza del qual es un palm am aquo que es </line><line id="pp260l06">revolvut; e en les dos autres fustz es semblant de aquel. E aprop </line><line id="pp260l07">strenh les liamentz que has streyt en le pietz del malaute en le trau </line><line id="pp260l08">le qual es deves le cap de lu, e les liamentz que has streyts en las </line><line id="pp260l09">coyssas de lu en le torn le qual es deves les pes de lu. E aprop deves </line><line id="pp260l10">quascun torn e stia un ministre que torssa le torn am la sua ma, e le </line><line id="pp260l11">metge engualhe le spondil segon que havem dit. E aquesta es la </line><line id="pp260l12">forma del torn: </line></p>
				<p id="p868"><line id="pp260l13">E aprop pus que le spondil es retornat, e le loc es engualhat, lahoras </line><line id="pp260l14">cove que pauses empastre exciccatiu am album de huou, e aprop </line><line id="pp260l15">estopa; e aprop pause sobre le empastre astela de taula de la qual la </line><line id="pp260l16">latitut sia de tres ditz o enviro aquels, e la longitut de lu sia quantitat </line><line id="pp260l17">que prengua le loc de la gelbositat, e sobre la partida del spondil sa. E </line><line id="pp260l18">aprop sia liat am liament le qual havem dit, e uze le malaute de </line><line id="pp260l19">nutriment subtil entro que sia sanat. E si roman alcuna iminencia en </line><line id="pp260l20">le loc en la fi de la sanacio, lahoras cove que sian aministradas </line><line id="pp260l21">medicinas que moilifico e liniscan am aministracio de la taula per</line><pb n="261"/><line id="pp261l01">lonc temps, la qual havem recomtada; e ja es aministrada en aquel loc </line><line id="pp261l02">lamina de plom. </line></p>
				<p id="p869"><line id="pp261l03">E alcunas veguadas accideys imminencia en le derier dels </line><line id="pp261l04">spondils del dos, e es cujat per aquela dislocacio; e es aquel os le qual </line><line id="pp261l05">ja imineys per que no cove que sia fayta prosompcio a lu am aquesta </line><line id="pp261l06">medicina, quar fort leu fara a tu accidir mort. </line></p>
				<p id="p870"><line id="pp261l07">Capitol .xxxi. De curacio de anca dislocada. </line></p>
				<p id="p871"><line id="pp261l08">Sapias que la junctura del ancha e la junctura del muscle no </line><line id="pp261l09">endeve sino dislocacio tant solament, e no accideys ad aquelas aquo </line><line id="pp261l10">que accideys a las autras juncturas de </line><line id="pp261l11">petita remocio e concavitat. E la junctura de la ancha es dislocada </line><line id="pp261l12">segon quatre manieyras, quar es dislocada a las partidas dedintz, o a </line><line id="pp261l13">las partidas defora, o a las partidas denant, o a las partidas detras. E </line><line id="pp261l14">majorment es dislocada a las partidas dedintz, e pauc a las partidas </line><line id="pp261l15">denant o a las partidas detras. E senhal de la dislocacio de lu a las </line><line id="pp261l16">partidas de dintz es quar, quan tu ajustas la camba del malaute sana </line><line id="pp261l17">am la malaute, es pus longua e·l denolh es pus heminent que de la </line><line id="pp261l18">sana, e·l malaute no pot doblar le sieu pe deves le lenguonar, e es le </line><line id="pp261l19">loc que siec le lengonar apostemat de apostema caut, per so que·l cap </line><line id="pp261l20">de la coyssa ja es pervengut aqui. E·l senhal de aquel al qual accideys </line><line id="pp261l21">dislocacio es a las partidas defora, es que les accidentz de lu so </line><line id="pp261l22">contraris ad aquest accident. E senhal de aquel al qual accideys </line><line id="pp261l23">dislocacio a las partidas denant es quar expan la camba sieua segon </line><line id="pp261l24">compliment, mays empero no dobla aquela ses dolor que es en le </line><line id="pp261l25">denol, e si se perforsa ad anar e no pot sobre aquo a las partidas </line><line id="pp261l26">denant; e la urina de lu es retenguda e l’engonar de lu es apostemat, </line><line id="pp261l27">e deves la ambulacio de lu sobre le talo. E senhal de aquel al qual </line><line id="pp261l28">accideys dislocacio a las partidas detras es que no expande le denol, </line><line id="pp261l29">ni no puesca doblar aquel denant que doble le engonar, e la camba de </line><line id="pp261l30">lu es pus breva que l’autra, e l’engonar es mollificat, e·l cap de la </line><line id="pp261l31">coyssa es deves aquel loc. </line></p>
				<p id="p872"><line id="pp261l32">Mays reduccio de las specias de aquesta dislocacio es que tu </line><line id="pp261l33">consideras, lahoras, si la dislocacio es vetusta et antiqua, que ja es </line><line id="pp261l34">anticada am le havent aquela aprop tu aministras reduccio de lu e </line><line id="pp261l35">roman segon la sua disposicio, lahoras no es en aquela curacio de tot;</line><pb n="262"/><line id="pp262l01">e adonc no cove que en aquela sia fayta prosompcio. Mays en aquel </line><line id="pp262l02">del qual la dislocacio es recent, e es una de las quatre specias de </line><line id="pp262l03">dislocacio, lahoras te coyta ad aquo que volvas la junctura e extendas </line><line id="pp262l04">aquela a las partidas dedintz e a las partidas defora, e mau aquela a la </line><line id="pp262l05">dextra e sinistra, quar fort leu retorna e no indigeys de autra cura. </line><line id="pp262l06">Mays, si no retorna en aquesta manieyra, lahoras cove que tu </line><line id="pp262l07">prepares ministre fort e extendas la camba de lu de la partida pus </line><line id="pp262l08">dejos, o am las suas mas, o am liament lo qual es liat sobre la camba </line><line id="pp262l09">desus le denol; e autre ministre extenda la ma de aquel desus enayssi </line><line id="pp262l10">que meta las suas mas dejos les titillics de lu; e aprop strenha am </line><line id="pp262l11">liament leon sobre la razit de la coyssa, e tengua autre ministre ters le </line><line id="pp262l12">extremitat del liament. E sia extencio de lu o de la partida dedintz </line><line id="pp262l13">a l’angonar a la partida de la furcula, o de la partida detras a la partida </line><line id="pp262l14">del dos. E sia la extencio de totz aquels en una veguada entro que·l </line><line id="pp262l15">malaute sia elevat am le sieu cos de terra e que romangua pendent. </line><line id="pp262l16">E aquesta specia de extencio es specia cominal a totas quatre. E donc </line><line id="pp262l17">si la dislocacio retorna am aquo que havem dit, sira bo; e sino, </line><line id="pp262l18">lahoras es necessari a tota specia aquo que dire de la propria curacio. </line><line id="pp262l19">En la reduccio de lu propria, quan es dislocada, e la dislocacio es a </line><line id="pp262l20">las partidas dedintz, cove que·l malaute sia ressupinat sobre le sieu </line><line id="pp262l21">latz sa; e aprop pausa les liamentz sobre la razit de la coyssa en aquel </line><line id="pp262l22">loc le qual entre le cap de la coyssa e·l loc que es dejos le langonar; e </line><line id="pp262l23">aprop exten le liament en sus de la part del angonar a la pus auta </line><line id="pp262l24">partida de la furcula. E aprop autre ministre fort prengua les brasses </line><line id="pp262l25">de lu, e amerme le loc gros de la coyssa malaute e extenda a las </line><line id="pp262l26">partidas deforo per extencio vehement, quar aquela retorna en le </line><line id="pp262l27">sieu loc. E aquesta specia es de pus leugiera curacio am la qual aquest </line><line id="pp262l28">membre es reduzit que las autres specias. </line></p>
				<p id="p873"><line id="pp262l29">Mays si es excusat sobre tu e no obezeys al entrament am </line><line id="pp262l30">aquesta specia de curacio de tot, lahoras cove que sian liatz les dos </line><line id="pp262l31">pes del malaute ensemps am liament fort, leugier, sobre amdos les </line><line id="pp262l32">talos e amdos les denols. E sia la longitut de quascun de son par la </line><line id="pp262l33">quantitat de quatre ditz, e sia la camba malaute extenduda mays que </line><line id="pp262l34">l’autre per quantitat de dos ditz. E aprop le malaute sia suspendut </line><line id="pp262l35">sobre le cap del fust, e que sia en la mayso; e sia la longitut de lu de la </line><line id="pp262l36">terra la quantitat de dos brasses. E aprop comanda a un jove fort que </line><line id="pp262l37">minuesca le cap de la coyssa, e sia suspendut am le malaute autre</line><pb n="263"/><line id="pp263l01">jove, e l’autre jove minuent la coysa am fortaleza empellesca, quar la </line><line id="pp263l02">junctura retorna al sieu loc am velocitat. </line></p>
				<p id="p874"><line id="pp263l03">Mays en la reducio propria, quan es dislocacio a la partida defora, </line><line id="pp263l04">cove que·l malaute jaga sobre pug segon que havem recomtat en le </line><line id="pp263l05">havent gelbozitat; e sia strenhut le liament sobre la camba malauta </line><line id="pp263l06">propriament e sobre le pietz de lu. E aprop dos fustz sian pausatz, la </line><line id="pp263l07">un als pes de lu, e l’autre al cap; e aprop sian pausatz fustz ajustatz al </line><line id="pp263l08">mieg del pueg ficat sobre·l qual draps humitz sian envolopatz, per so </line><line id="pp263l09">que·l malaute no sia dampnajat per que·l fust sia entre las coyssas de </line><line id="pp263l10">lu, per que deves la extencio a las partidas dejos no sia atirat. E aprop </line><line id="pp263l11">quascun ministre extenda a la sua part, e·l metge am la sua ma </line><line id="pp263l12">enguala la reduccio segon l’art. Donc, si obezeys a revercio, sira bo </line><line id="pp263l13">grandament; e sino, pausa sobre aquela diligentment e ayssi quo </line><line id="pp263l14">havem dit en gelbozitat per aquela engualment. Mays cove que·l </line><line id="pp263l15">malaute jagua sobre les sieus latz sa quetament. </line></p>
				<p id="p875"><line id="pp263l16">E quan la dislocacio es a las partidas denant, lahoras cove que la </line><line id="pp263l17">camba sia extenduda leugierament, e es segon aquesta meteyssa </line><line id="pp263l18">narracio sobre pueg; e le metge pause la palma de la sua ma dreyta </line><line id="pp263l19">sobre·l langonar malaute, e aprop coarte aquel am l’autra ma, e am </line><line id="pp263l20">aquela coartacio pausa aquel extendut a las partidas dejos a la partida </line><line id="pp263l21">del denol. </line></p>
				<p id="p876"><line id="pp263l22">E si la dislocacio es a las partidas detras, lahoras no cove que·l </line><line id="pp263l23">malaute sia extendut a las partidas dejos, e es elevat sobre la terra; </line><line id="pp263l24">habantz cove que sia pausat sobre causa dura, ayssi cum cove le </line><line id="pp263l25">eyssament si l’ancha de lu es dislocada a las partidas defora, segon </line><line id="pp263l26">aquo que havem dit del jasement de lu sobre dos anchas; e es sobre la </line><line id="pp263l27">sua cara e les liamentz sian extendutz, segon que havem dit, no ha </line><line id="pp263l28">guayre. E cove que sia aministrada compressio am taula sobre le loc </line><line id="pp263l29">al qual yeys la junctura. Donc cum la reducio es complida segon que </line><line id="pp263l30">cove — e·l senhal de la reduccio de lu no es amaguat a tu, e es que tu </line><line id="pp263l31">extendas del malaute doas cambas, e quan tu vezes aquelas enguals e </line><line id="pp263l32">le malaute extrenh la sieua camba e expandeys aquela ses excusacio, </line><line id="pp263l33">lahoras sapias que·l membre segon que cove es retornat — e lahoras </line><line id="pp263l34">tu ajusta doas coyssas e pausa empastre e extrenh am benda ayssi </line><line id="pp263l35">que la ancha no sia mauguda en alcuna de las partidas; e adheresca le </line><line id="pp263l36">malaute a repaus per tres dias o per quatre. E aprop deslia le liament </line><line id="pp263l37">e l’empastre, e compara la una camba am l’autra. Lahoras, si vezas </line><line id="pp263l38">aquelas enguals en vustament, lahoras sapias que la dislocacio ja es</line><pb n="264"/><line id="pp264l01">fermada, e adonc layssa le malaute anar. E si vezas alcuna causa de </line><line id="pp264l02">mollificacio, lahoras tu retorna e emplastra aquel, e extrenh aquel </line><line id="pp264l03">segon la tua primiera strectura, e layssa aquel en tres dias. E aprop </line><line id="pp264l04">deslia aquel, e fay aquel tardar en ambulacio sobre quascu per alcus </line><line id="pp264l05">dias, entro que sia confortat. </line></p>
				<p id="p877"><line id="pp264l06">Capitol .xxxii. De curacio de dislocacio del denolh. </line></p>
				<p id="p878"><line id="pp264l07">Le denolh es dislocat segon tres manieyras, quar es dislocat a las </line><line id="pp264l08">partidas defora, e a las partidas dedintz, e a las partidas dejos mays a </line><line id="pp264l09">las partidas detras; e a las partidas denant no es dislocat. E le senhal </line><line id="pp264l10">de dislocacio de lu es que comandes al malaute que aplique la sua </line><line id="pp264l11">camba am la coyssa; lahoras sapias que·l denol es dislocat. </line></p>
				<p id="p879"><line id="pp264l12">E la restauracio de totas las manieyras de lu es que fassas </line><line id="pp264l13">cezer le malaute dreyt, enayssi que ja extenda la sieua camba, si pot </line><line id="pp264l14">sobre aquo; adherir le tieu dos a la cara de lu, e pausa le pe de lu </line><line id="pp264l15">entre les tieus pes; e aprop fay adherir le denol de lu am las tuas </line><line id="pp264l16">palmas, e rete aquelas entre les tieus ditz sobre le denolh de lu am </line><line id="pp264l17">fortaleza, e autre ministre extenda le sieu pe entro que·l denol </line><line id="pp264l18">retorne a son loc. E senhal de reddicio de lu es que la sua camba </line><line id="pp264l19">adharesca am la coyssa am levitat no-laboroza. E aprop emplastra </line><line id="pp264l20">aquel e fay adhirir la camba am la coyssa, e aprop lia aquelas </line><line id="pp264l21">emsemps am una benda per tres dias o per quatre, e aprop deslia </line><line id="pp264l22">aquelas. E no uze le malaute de ambulacio per alcus dias, entro que </line><line id="pp264l23">sia sanat e cofortat. </line></p>
				<p id="p880"><line id="pp264l24">Mays si la reduccio de lu a tu es excusada, lahoras aministra fort </line><line id="pp264l25">extencio am liamentz dels quals en la curacio de la hancha precedit </line><line id="pp264l26">narracio. </line></p>
				<p id="p881"><line id="pp264l27">Capitol .xxxiii. De la curacio de la dislocacio del talo. </line><line id="pp264l28">Le talo alcunas veguadas es remaugut per petita remocio, e </line><line id="pp264l29">alcunas veguadas es dislocat segon compliment, e la dislocacio de lu </line><line id="pp264l30">es fayta o a las partidas dedintz o a las partidas deforo. E le senhal de </line><line id="pp264l31">la dislocacio de lu es que vezes le talo imflat procedent a la partida</line><pb n="265"/><line id="pp265l01">a la qual es dislocat. Mays la curacio de la remocio de lu es de leugiera </line><line id="pp265l02">reddicio, e es que sia extendut am facilitat am las mas e sia </line><line id="pp265l03">engualhat entro que retorne. </line></p>
				<p id="p882"><line id="pp265l04">Mays en la curacio de lu quan es dislocat segon compliment, cove </line><line id="pp265l05">que fasses cezer le malaute dreyt, e tengua aquel un ministre fort e </line><line id="pp265l06">valent de la partida detras del dos de aquel en le mieg loc de lu. E </line><line id="pp265l07">aprop te tu am la tieua ma dreyta le pe de la pus sobirana part, e am </line><line id="pp265l08">la tua ma sinistra de la part pus dejos del pe en le loc de la cavilha. E </line><line id="pp265l09">aprop atira le pe a tu am la tua ma dreyta, e aprop am la sinistra per </line><line id="pp265l10">dos veguadas, e aprop exten am la sinistra; e empelleys le pietz del pe </line><line id="pp265l11">am la dreyta deves la camba ses trebalh. E fay aquo doas veguadas </line><line id="pp265l12">segon que havem comtat. E aprop empelleys le pietz del pe a la camba </line><line id="pp265l13">la tersa veguada, e tu es a la cavilha. Donc si retorna en una </line><line id="pp265l14">veguada o en dos segon aquesta manieyra, e si vezes le pe engualhat, </line><line id="pp265l15">es bo; e sino, lahoras sobre lu itera la operacio, quar aquel retorna. </line><line id="pp265l16">Mays si a tu es prohibida la reduccio de lu am aquo que havem </line><line id="pp265l17">recomtat, lahoras fay jaser le malaute sobre le sieu dos sobre </line><line id="pp265l18">terra, e estrenh un paysel mot en terra fermat, e que caja entre las </line><line id="pp265l19">coyssas de lu, e tu ja has envolopat sobre lu drap per so que no </line><line id="pp265l20">ledesca le malaute. E aprop le ministre de lu tengua las suas coyssas, </line><line id="pp265l21">e aprop autre ministre extenda le pe am las suas mas o am liament </line><line id="pp265l22">que lie sobre le col del pe; e aprop extenda aquel quascun ministre </line><line id="pp265l23">contre extencio del sieu par, e le payssel sia extant entre las coyssas </line><line id="pp265l24">del malaute retinent aquel, per so que·l cos de lu no sia atirat a las </line><line id="pp265l25">partidas dejos deves la sua extencio. E aprop le metge enguala la </line><line id="pp265l26">dislocacio am las sieuas mas, e autre ministre tengua la coyssa sana a </line><line id="pp265l27">las partidas dejos, quar la dislocacio retorna am la facilitat. </line><line id="pp265l28">E donc cum retorna la dislocacio e es declarada a tu la sanetat de </line><line id="pp265l29">la reduccio de lu, lahoras pausa emplastre e extrenh aquela am </line><line id="pp265l30">liamentz fortment, e ligua le pe am liament a la camba. E cove que </line><line id="pp265l31">temes o te guardes dels nervis les quals so detras sobre le talo, per que </line><line id="pp265l32">le liament sobre aquel no sia vehement e leda aquel fortment. E </line><line id="pp265l33">aprop layssa aquel per dos dias o per tres; e si le liament es mollificat, </line><line id="pp265l34">extrenh aquel. E aprop deslia aquel en le ters dia o en le quart, e </line><line id="pp265l35">prohibeys le malaute de anament per .xl. dias. Mays si es forsat de </line><line id="pp265l36">anar denant aquel spazi, no es fayta segurtat que la dislocacio no sia </line><line id="pp265l37">sobre lu dissolvuda e corrumpuda, e aprop aquo que no recipia </line><line id="pp265l38">curacio. E si accideys a lu apostema caut, lahoras cove que tu</line><pb n="266"/><line id="pp266l01">aministre en la cedacio de lu aquo en lo qual precedic la nostra </line><line id="pp266l02">narracio, en autre loc de curacio e de embrocacio, entro que sia </line><line id="pp266l03">remauguda. </line></p>
				<p id="p883"><line id="pp266l04">Capitol .xxxiiii. De curacio de dislocacio dels ditz dels pes. </line></p>
				<p id="p884"><line id="pp266l05">Cove que aquel qu’es dislocat sia engualhat am pauca extencio </line><line id="pp266l06">ses trebal; e aquo que no es dificil, abantz es leugier. Mays si la </line><line id="pp266l07">dislocacio es en alcus nozes del dos del pe, lahoras cove que fassas </line><line id="pp266l08">cezer le malaute le sieu pe sobre loc engual de la terra o sobre taula, e </line><line id="pp266l09">sia estant ayssi cum si anava. E aprop tu sta de pes, e pausa le tieu pe </line><line id="pp266l10">sobre aquo que imineys de las juncturas, e aprop calca aquel am le </line><line id="pp266l11">tieu pe am vertut entro que retorne, e que vejas aquel ja engualhat e </line><line id="pp266l12">no aparesca en le loc eminencia. E aprop pausa dejos le ventre del pe </line><line id="pp266l13">de lu una taula que prengua tot le pe, a la qual sian dos caps, e aprop </line><line id="pp266l14">strenh aquel am strectura decent e ferma per tres dias; e aprop deslia </line><line id="pp266l15">aquel e fay aquel repausar de ambulacio per motz dias, entro que sia </line><line id="pp266l16">estrenhut e de reddicio sia assegurat. </line></p>
				<p id="p885"><line id="pp266l17">Capitol .xxxv.De las specias de dislocacio que sian faytas am </line><line id="pp266l18">plagua o am fractura o am quascuna ensemps. </line></p>
				<p id="p886"><line id="pp266l19">Quan accideys alcuna causa de aquelas, e tu te perforssas en la </line><line id="pp266l20">curacio de aquela e en la restauracio de lu, motas veguadas succezeys </line><line id="pp266l21">la mort. E per aquo no cove que sobre la curacio de lu presuma, sino </line><line id="pp266l22">aquel que es savi en l’art, de lonc uzatge, misericordios e pietados, </line><line id="pp266l23">tardiu, no-ardit ni presomptuos; e que use en le comensament de </line><line id="pp266l24">medicinas que cedan apostemas cautz tant solament, e leyssa le </line><line id="pp266l25">malaute al divinal jutgament, sino ad aquel al qual speras salut de </line><line id="pp266l26">perdicio, am de la malautia alleviacio, e en la qual appareys alcuna </line><line id="pp266l27">speransa. E adonc esforsa te tantost far de lu la reduccio en le </line><line id="pp266l28">comensament de la causa, denant que endevengua apostema caut. E </line><line id="pp266l29">adonc si le membre retorna segon que volem, lahoras aministra </line><line id="pp266l30">regiment le qual ceda apostema caut e cura la plagua am aquo que </line><line id="pp266l31">conveneys a lu dels enguentz desiccatius. E si dislocacio es am </line><line id="pp266l32">fractura e accideys en le os satagias separadas, lahoras tu perforsa</line><pb n="267"/><line id="pp267l01">le stement de lor, e fay en aquo so que havem dit en las malautias </line><line id="pp267l02">simplas de aquo que es precedit en les locz de aquels. E guarda e </line><line id="pp267l03">esquiva segon la tua vertut aquel del intrament en las vias de temor </line><line id="pp267l04">segon que a tu es precedida la mia predicacio; quar aquo es milhor a </line><line id="pp267l05">tu deves le tieu Creator, e mays permanent a la tua gloria, e mays </line><line id="pp267l06">saludos al tieu cos verays aquels en le tieu temps. </line></p>
				<p id="p887"><line id="pp267l07">Ayssi fineysso las paraulas de </line><line id="pp267l08"><name>Albucasim</name> perfieytament de las quals </line><line id="pp267l09"><name>Dieus</name> ne sia benezeyt. Amen.</line></p>
			</body>
		</text>
	</TEI>
</teiCorpus>
